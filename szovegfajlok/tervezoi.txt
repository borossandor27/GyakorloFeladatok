1 Bevezetés
A nyomtatványtervező eszköz elektronikus nyomtatványok elkészítését szolgálja.
A program felhasználási területe kiterjed a papíralapú nyomtatványok grafikus felületének elektronikus tervezésére, valamint olyan Internetre kerülő adatok előállítására, melyek felhasználásával a kitöltő program által ellenőrzött nyomtatványok készíthetők.
Egy nyomtatvány tervezésének több fázisa van. A grafikus tervezés fázisában a felhasználók a nyomtatvány képét rajzolhatják meg, az algoritmikus tervezésekor pedig azokat a tulajdonságokat és ellenőrzéseket határozzák meg, amely az internetes nyomtatványkitöltő programok működéséhez szükségesek.
Ez a felhasználói kézikönyv egységes szerkezetben, a nyomtatvány tervezés folyamata szerint tartalmazza minden menüpont leírását.
A tervezőprogram a felhasználó szervezet regisztrációját követően használható nyomtatványtervezésre. A regisztrációval kapcsolatos információkat a 8. A program használatba vételének regisztrációja. fejezet tartalmazza.
A dokumentum szerkesztése során a következő formai elemeket alkalmaztuk:
<Nyomógombok>: a relációs jelek között megadott szöveg mindig nyomógombra utal. A szöveg a nyomógomb feliratát tartalmazza;
Ablakok, felületek neve: mindig vastagított betűkkel van szedve;
„Üzenetek” és „Opciók”: idézőjelek között;
Mezőnevek: minden esetben vastagított betűkkel szedve;
Menüpontokat mindig „\” jel választja el.
Tervező program rendszerkövetelménye:
A program minimum konfigurációja az alábbi:
Processzor: P IV kompatibilis; minimum 1800MHz órajellel;
Memória: min. 512MB;
Monitor: min. 17”, 1024x768 felbontás;
Nyomtató: 600 dpi, lézer;
Operációs rendszer: Windows XP Sp2., Windows 7
A program futásához szükséges további összetevők:
WinRAR tömörítő program (v3.51) vagy 7Zip tömörítő program (v4.42);
Adobe Acrobat Reader (v7.0);
Java futtató környezet (min. JRE 1.8).
MS Word;
ÁNYK java-s nyomtatványkitöltő alkalmazás (min. v2.71.0, JRE 1.8);
2 Alapfogalmak
Grafikus (vizuális) tervezés:	A grafikus tervezés egy nyomtatvány képének megrajzolását jelenti a vizuális elemek segítségével, az elemek vizuális, tulajdonságainak beállításával.
Algoritmusok tervezése:	A vizuális tervezést követő művelet, amely során matematikai, logikai műveletek és függvények segítségével megfogalmazzuk, és a nyomtatványhoz (lapokhoz, adatmezőkhöz) kapcsoljuk a program által a nyomtatvány kitöltése során elvégzendő ellenőrzéseket. Az algoritmus tervezés magába foglalja továbbá a vizuális elemek kitöltési tulajdonságainak beállítását, a számított mezők létrehozását és a számítási algoritmusok definiálását.
Vizuális elemek:	A nyomtatvány tervezés során felhasználható összes lehetséges elemek csoportja.
Lap:	A nyomtatvány elsődleges szerkesztési felülete. Ezen helyezzük el a blokk, kép, vonal, szövegmező és adatmező elemeket. 
Blokk:	A blokk tartalmilag vagy logikailag összefüggő adatokat tartalmazó egység. Egy nyomtatványon általában a blokkokon belül helyezhetjük el a kép, vonal, szövegmező és adatmező elemeket.
Kép:	A tervezőben előre definiált képeket használhatunk a grafikus felület kialakításakor. Pld: címer, stb.
Vonal:	Leggyakrabban a táblázatos formák elkészítéséhez használatos geometriai elem.
Szövegmező:	A lapokon, blokkokon tetszőleges hosszúságú, numerikus és szöveges adatok feltöltésére alkalmas, a felhasználó által nem írható felület.
Adatmező:	Olyan mező, amelynek a felhasználó a nyomtatvány kitöltése során értéket adhat, vagy a program ad neki értéket.
Tulajdonságszerkesztő:	Lehetőséget biztosít az elemekhez tartozó képi és kitöltési tulajdonságok értékadására. Egy elem kijelölése esetén egy adott elemhez tartozó összes vizuális és algoritmikus tulajdonságot jeleníti meg. Több elem kijelölése estén a kijelölt elemekhez tartozó összes, közös vizuális és kitöltési tulajdonságot jeleníti meg.
Név:	A képlet felvitel során a lapok és adatmezők azonosítására szolgáló tulajdonság. 
Sor:	A nyomtatvány vizuális tervezésekor sornak definiált szöveg, vonal és adatmezők összessége. Az így definiált sor és a nyomtatványon fizikailag egy sornak látszó adatmezők nem feltétlenül azonosak.
Oszlop:	A nyomtatvány vizuális tervezésekor oszlopnak definiált szöveg, vonal és adatmezők összessége. Az így definiált oszlop és a nyomtatványon fizikailag egy oszlopnak látszó adatmezők nem feltétlenül azonosak.
3 Vizuális tervezés
3.1 Nyomtatvány létrehozás, betöltés, mentés, törlés, bezárás
3.1.1 Új nyomtatvány létrehozása
Új nyomtatványt a Nyomtatvány\Új menüponttal hozhatunk létre. Az alábbi ablakban lehet megadni a nyomtatvány azonosítóját, amely után a <Rendben> gomb aktívvá válik. A nyomtatvány azonosítójának első része a szervezet prefix (nagybetűsítve), amely a program által kerül megadásra. Értéke nem módosítható. A nyomtatványazonosító hossza a prefix értékével együtt maximum 30 karakter lehet.

Amennyiben a tervezést nem teljesen üres állapotról kívánjuk elkezdeni, egy már meglévő nyomtatványból is kiindulhatunk: Ehhez pipával kell jelölni a „Kiinduló nyomtatvány megadása” opciót, amely után kiválasztva a megfelelő meghajtót és könyvtárat, megjelenítésre kerülnek a .tbe kiterjesztésű állományok. Egy tbe. kiterjesztésű állományt megjelölve, és a nyomtatvány-azonosító megadása után a <Rendben> gombot választva betöltésre kerül a nyomtatvány, melynek tervezését tovább folytathatjuk.
Ezt a módszert célszerű alkalmazni akkor is, ha egy másik szervezet reginfo.ini állományára állunk át, pl. TESZTH2 reginfo.ini állományával terveztük a nyomtatványt, és át szeretnénk állni a szervezet éles reginfo.ini állományára. (Az átállásról részletes leírás a 8.1.3 fejezetben található.)

3.1.2 Betöltés (megtekintésre vagy módosításra)
A nyomtatványok tervezőbe való betöltése a Nyomtatvány\Betöltés menüpont alatt érhető el. A nyomtatvány betölthető megtekintésre (Nyomtatvány\Betöltés\Megtekintésre) illetve módosításra (Nyomtatvány\Betöltés\Módosításra vagy Ctrl+O). Megtekintés esetén szerkesztés nem lehetséges, csak a megtekintése a cél. Módosítás esetén a betöltött nyomtatvány szerkeszthető. A Betöltéskor az alábbi ablak jelenik meg:

A „backup állományok is megjelenjenek” opció jelölése esetén a listában a biztonsági másolatok is láthatók. A megfelelő nyomtatvány kiválasztásával, majd az <Ok> gomb megnyomásával a nyomtatvány betöltésre kerül.
3.1.3 Nyomtatvány
A Nyomtatvány\Betöltés\Nyomtatvány menüpontot akkor használjuk, ha egy másik nyomtatvány vizuális képét és egyes algoritmikus részeit a tervezés során fel kívánjuk használni, vagy abból csak részeket át kívánunk másolni. A menüpontot csak módosításra betöltött nyomtatvány esetében érhetjük el. (Ezt a funkciót csak azok a szervezetek használhatják, akiknek a reginfo.ini állományában szerepel a funkció működéséhez szükséges erőforrás. )
Válasszuk ki a menüpontot, majd töltsük be azt a nyomtatványt, amelyet szeretnénk felhasználni egy másik nyomtatvány bizonyos részeként.

Az új ablakban megjelenő nyomtatvány vizuális elemeit, lapjait kijelölés után tetszés szerint másolhatjuk. A legnagyobb másolható elem a lap, amelyből tetszőleges számú jelölhető ki, de legfeljebb a nyomtatvány összes lapja. Az ablakban három menü található, Másol, Kijelölés megszüntetése és Bezár elnevezéssel.
Jelöljük ki az új ablakban megnyitott bevalláson azokat az elemeket, melyeket szeretnénk a nyomtatványunkban felhasználni. Válasszuk a Másolás menüpontot. Ha még további vizuális elemeket kívánunk majd kijelölni másolásra, akkor az ablak bezárása nélkül térjünk vissza a Nyomtatványtervezőhöz. Ebben az esetben az új ablakban betöltődött bevallás továbbra is a képernyőn marad. Ezt célszerű kis méretre állítani, hogy amíg tervezünk, könnyebben átlátható legyen a tervezőfelület.
Válasszuk a Szerkesztés\Beillesztés menüpontot, vagy a beillesztés ikont. A nyomtatványtervezőben ezután megfelelően beillesztésre kerül a másolt vizuális elem. Fontos, hogy ha nem teljes lapot másolunk, akkor a beillesztés előtt jelöljük ki azt a lapot, esetleg azon belül blokkot, ahova be szeretnénk illeszteni a másolt elemet.
Másolásra kerülnek továbbá a következő algoritmikus elemek (képletek) is:
mezőhöz kötött ellenőrző ill. számító képletek (Csak akkor, ha minden olyan mező másolásra kerül, melyek azonosítói szerepelnek a másolni kívánt mezőhöz tartozó képletekben);
sor- ill. oszlopképletek.
Abban az esetben ha a másolt lap neve megegyezik a tervezett nyomtatványunk valamelyik lapjának nevével az összeütközést elkerülendő, még a másolás előtt átnevezhetjük a beillesztendő lapok nevét.
Ha további elemeket szeretnénk másolni az új ablakban betöltött nyomtatványról, akkor a könnyebb szerkeszthetőség érdekében válasszuk az új ablak Előző méret menüpontját. A Kijelölés megszüntetése menüponttal az ablakban lévő vizuális elemek kijelöltségét szüntethetjük meg. Ha az elemek másolását befejeztük, akkor az új ablakban lévő Bezár menüponttal térhetünk vissza a nyomtatványunkhoz.
3.1.4 Nyomtatvány mentése
3.1.4.1 Mentés
A nyomtatványtervet a Nyomtatvány\Mentés menüponttal tudjuk elmenteni (gyorsbillentyű: Ctrl+S). Az elkészült állományok kiterjesztései: tbe, tal, thb, nyk. Amennyiben a nyomtatványok terveit egy másik helyre (eszközre) is menteni (archiválni) kívánjuk, akkor azt a fenti állományokra kell elvégezni.
3.1.4.2 Mentés másként
Ha a Nyomtatvány\Mentés másként menüpontot választjuk, akkor másik könyvtárba, más néven is el tudjuk menteni a nyomtatványtervet. Az elmentett nyomtatvány neve (file neve) nem tartalmazhat szóközt, ékezetes és különleges karaktereket és maximálisan 20 karakter hosszú lehet kiterjesztés nélkül. Az elkészült állományok kiterjesztései: tbe, tal, thb, nyk.
3.1.4.3 Mentés - Kitöltőhöz
Ezt a menüpontot akkor használjuk, ha a nyomtatványtervezővel elkészítettük a nyomtatvány vizuális képét és az algoritmikus összefüggéseket is. Itt tudjuk létrehozni azt az állományt, amelyet a kitöltő program használni fog.
A menüpont csak akkor érhető el, ha van betöltött nyomtatvány. Válasszuk a Nyomtatvány\Mentés kitöltőhöz menüpontot. Először a nyomtatvány vizuális képére, majd az algoritmikus összefüggésekre vonatkozó ellenőrzések kerülnek végrehajtásra automatikusan. Tervezési hiba esetén a Hiba mentés során nevű ablakban ’A mentés tervezési hiba miatt nem lehetséges!’ hibaüzenetet kapjuk. Ilyenkor a mentési folyamat megszakad. Csak a hiba megszüntetése után lehetséges verziót készíteni az adott nyomtatványról a funkció újbóli indításával.

Ha a szerkesztett nyomtatvány nem volt még elmentve a művelet megkezdésekor, akkor erre felszólít a program.

A Mentés a kitöltőhöz ablakon a következők találhatóak:
Célmappa, amely a létrehozásra kerülő állományok elérési útvonalát határozza meg. Beállítása kötelező.
Futtatható nyomtatványtelepítő készlet elkészítéséhez szükséges WinRar.exe vagy 7z.exe (7Zip) elérési útja. Ennek beállítását a Beállítások \ Program beállítások menüben kell elvégezni. Az egyik tömörítő program beállítása kötelező.
„A telepítőkészlet tartalmazza a szervezet paraméter fájlt” opció: Alapértelmezésben bekapcsolt az opció. Bekapcsolt állapotban bekerül a nyomtatvány telepítőkészletbe a szervezet paraméter fájl, amely a nyomtatvánnyal együtt települ a kitöltő program megfelelő könyvtárába. 
	
A funkció a „Célmappában” elkészíti a nyomtatvány telepíthető verzióját <nyomtatvány állománynév>.jar néven. Publikálni kizárólag ezen jar állományt lehetséges.
3.1.4.4 Mentés - Képként
Ezt a menüpontot akkor használjuk, ha az elkészített nyomtatványról olyan fájlformátumot szeretnénk készíteni, melyet az nyomtatványtervező ill. kitöltő használata nélkül is megjeleníthetünk. A Nyomtatvány\Mentés\Képként menüponttal (.bmp vagy .jpg) kiterjesztésű fájlokat állít elő a program (minden lap külön fájlba kerül mentésre). A fájlokat a tallózó ablakban található könyvtárkiválasztó segítségével meghatározott útvonalra menti el. A fájlok nevei a nyomtatvány azonosítójából illetve a lapok azonosítóiból tevődnek össze. 
Válasszuk a Nyomtatvány\Mentés\Képként menüpontot. Az <OK> gombra kattintva a nyomtatvány mentésre kerül, melyet a képek mentése és az útvonal feltüntetésével jelzett felírat szemléltet.
Ha a célkönyvtárban már létezik olyan nevű fájl, amellyel az aktuális mentés történik, akkor egy megerősítő kérdés jelenik meg a létező fájl felülírására vonatkozóan. Amennyiben itt a Nem-et választjuk, akkor a művelet megszakad, nem kerül mentésre egyetlen kép sem.
Igen választása esetén mentésre kerülnek a kiválasztott lapok képét tartalmazó fájlok. A művelet megszakítására nincs lehetőség, de amennyiben a fájlokra nincs szükség, egy fájlkezelővel törölhetjük azokat.
	
3.1.5 Bezárás
Ezt a menüpontot akkor használjuk, ha az éppen aktuális nyomtatványt már nem kívánjuk használni, de a nyomtatványtervezővel még tovább szeretnénk dolgozni. Válasszuk a Nyomtatvány\Bezárás menüpontot, majd a Bezárás ablakban „A nyomtatvány bezárása esetén a nem mentett adatok elvesznek!” valamint a „Kívánja az adatokat menteni?” szövegek jelennek meg. Az <Igen> gombra kattintva a nyomtatvány mentésre kerül, a <Nem> gombot választva a nyomtatványt nem mentjük, de ezután mindkét esetben a nyomtatvány bezárásra kerül. A <Mégsem> gombot választva a program a menü aktivizálása előtti állapothoz tér vissza.
3.2 Nyomtatvány tervezés
3.2.1 Vizuális elemek felvitele, tulajdonságok beállítása
A vizuális elemek felvitele kizárólag az ikonok, és az egér együttes használatával valósítható meg. A tervezés során a következő vizuális elemek felvitelére van lehetőség: új lap, új blokk, új szöveg, új adatmező, új kép, és új vonal.
A tervezés egy új lap létrehozásával kezdődik, és csak ezután van lehetőségünk további vizuális elemek elhelyezésére az új lapon. A vizuális elemek lapon történő elhelyezése, ami tulajdonképpen az elemek létrehozása, minden esetben azonos módon történik, ami az egyes vizuális elemek részletezésénél kerül tárgyalásra.
A vizuális elemek tulajdonságainak beállítására a Tulajdonságszerkesztő panelen van lehetőség. A tulajdonságokat az érték beírásával + Enter billentyű lenyomásával, értéklistából történő választással vagy hivatkozással adhatjuk meg. Az Azonosítók, az adatmező Közös azonosító tulajdonsága a program által generált érték.
3.2.2 Tulajdonságszerkesztő
A Beállítások \ Program beállítások \Tulajdonságszerkesztő                 opció alapértelmezett esetben bekapcsolt (kipipált), amit az opció újbóli választásával kapcsolhatunk ki.


Az elemkijelöltség jelzőben a következő szövegek kerülhetnek megjelenítésre az éppen kijelölt elemek típusától és számától függően:
1. Nincs kijelölt elem;
2. Kijelölt elem:	Lap, Blokk, Szöveg, Adatmező, Kép, Vonal;
3. Kijelölt elemek:	Lapok, Blokkok, Szövegek, Adatmezők, Képek, Vonalak.
A tervezés során, ha a fókusz egy vizuális elemen van és az egér használata helyett a billentyűzettel szeretnénk a tulajdonságszerkesztőt aktívvá tenni, akkor ezt a CTRL+SHIFT gombokkal tehetjük meg.
A tulajdonságszerkesztőben lévő ikonok segítségével a vizuális elemekre szűrési feltételeket adhatunk meg. A vizuális elemhez tartozó ikon kikapcsolása esetén az elemhez tartozó tulajdonságok nem jelennek meg.
A vizuális elemekre vonatkozó, az egér használatával már nem állítható tulajdonságok beállítása a tulajdonságszerkesztőn keresztül valósul meg. A tulajdonságszerkesztőben mindig az aktuálisan kijelölt elemre (lásd 2.Alapfogalmak) vonatkozó tulajdonságok kerülnek megjelenítésre.
Alapértelmezett esetben, több elem együttes kijelölése esetén a tulajdonságszerkesztőben csak a kijelölt elemek közös tulajdonságai kerülnek megjelenítésre. A tulajdonságszerkesztőben lévő ikonok ki, vagy be kapcsolásával szűrhetjük a megjelenítendő tulajdonságokat. Vagyis, annak a vizuális elemnek a tulajdonságai, melynek ikonja a tulajdonságszerkesztőben ki van kapcsolva, akkor sem kerül megjelenítésre, ha az aktuálisan kijelölt elem a kikapcsolt ikonnal megegyező típusú. Az elem elnevező mező részletes leírását lásd 3.2.2.5. Hivatkozás az elem elnevező mező felhasználásával.
3.2.2.1 Tulajdonságszerkesztő beállítása
A Beállítások\ Program beállítások Tulajdonságok beállítása opció a tulajdonságszerkesztőben megjelenő, a vizuális elemekhez tartozó tulajdonságok sorrendjének felcserélését, alapértelmezett nevének átnevezését valamint a megjelenésének a szabályozását teszi lehetővé.
Az egér kurzort a „Tulajdonságok beállítása” szöveg fölé mozgatva, a felirat színe piros lesz, majd a szövegre kattintva megjelenik a Tulajdonságok beállításai ablak.


A „Régi név” oszlopa a vizuális elemekhez tartozó alapértelmezett tulajdonságneveket tartalmazza ABC szerinti sorrendben. Az „Új név” oszlopában írható be az éppen szerkesztés alatt álló sorban (kék csík jelzi) a kívánt új tulajdonságnév. A „Szerkesztőben” felirattal jelzett oszlopban a tulajdonságszerkesztőben történő megjelenését lehet szabályozni egy tulajdonságnak.
	
Ha a sorban x jelölés található, akkor megjelenítésre kerül, ha nincs jelölés, akkor nem jelenik meg az adott tulajdonság. A <Fel> és <Le> gombok az ABC szerint felsorolt tulajdonságok tetszés szerinti sorrendjének beállítását teszik lehetővé. Az <Alapérték> minden esetben visszaállítja a tulajdonságszerkesztőben lévő tulajdonságoknak a programban definiált alapállapotát. Az <Eredeti> a Tulajdonságok beállításai ablak megnyitása óta végrehajtott változtatások visszavonását jelenti, vagyis az ablak megnyitásakor fenn ált beállításokhoz való visszatérést eredményezi. A <Rendben> a beállítások jóváhagyását, míg a <Mégsem> gomb a beállítások elvetését jelenti.
A Tulajdonságok beállítása ablakban minden vizuális elemhez található felhasználói adat, melyet tetszés szerint el tudunk nevezni és a tulajdonságszerkesztőben meg tudunk jeleníteni. A szöveghez és a mezőhöz húsz, az összes többi vizuális elemhez öt tetszőleges felhasználású adat adható meg.

Az Új név oszlopában beírt tulajdonság a tulajdonságszerkesztőben értelemszerűen annak a vizuális elemnek a kijelölésekor szerkeszthető, amelyikhez definiáltuk.

3.2.2.2 Új lap
Új lap létrehozása az új lap  ikonnal valósítható meg. Az ikonsorból válasszuk ki az új lap ikont, majd az egér bal gombjával kattintsunk rajta. Létrejön egy új üres lap, melynek a következő tulajdonságai jelennek meg a tulajdonságszerkesztőben. (Új nyomtatvány készítése esetén az első lap automatikusan jön létre.)


Laphoz tartozó képi tulajdonságok részletezése:
Hátlap:	Lehetséges értékek: igen, nem
	A hátlap tulajdonság a kétoldalas nyomtatás lehetőségét szabályozza. Az alapértelmezett esetben a lap ezen tulajdonsága nem értéket tartalmaz, vagyis nem lehetséges a lap mindkét oldalára történő nyomtatás. A lap, melynek hátlap tulajdonsága igen értéket tartalmaz, továbbiakban hátlap. Kikötés, melyek esetében a lap nem lehet hátlap:
Ha közvetlen a lap előtt, melyet hátlapnak állítottunk be, hátlap áll.
Ha a nyomtatás folyamata a hátlaphoz ér, akkor a hátlap kinyomtatása előtt egy figyelmeztetést ad, melyet csak a lap megfordítása és nyomtatóban történő elhelyezése után hagyjunk jóvá az <OK> gombbal. Ez után nyomtatásra kerül a hátlap.
A nyomtatványtervezőből és az internetes kitöltőből indított nyomtatás között lényeges különbség, hogy a hátlap kinyomtatásához szükséges kikötések vizsgálata csak az internetes kitöltőből indított nyomtatás esetében kerül ellenőrzésre. A tervezőből indított hátlap nyomtatáshoz a tervező feladata a kikötések ellenőrzése, melynek hiánya esetén a hátlap nyomtatása nem lehetséges.
Lapazonosító:	A vizuális tervezésben a lapazonosítónak kettős szerepe van. A nyomtatványon belül a lapfül segítségével könnyebb áttekinthetőséget érhetünk el, egy nagyobb terjedelmű nyomtatvány esetében is. Másik szempont, hogy a lapazonosítók szövegben ftörténő hivatkozásokban is felhasználhatóak. Egy nyomtatványon belül két azonos lapazonosító csak abban az esetben fordulhat elő, ha a nagyobb sorszámú, vagyis a később létrehozott lap azonosítója csak a közvetlen előtte lévő lap azonosítójával egyezik és a később létrehozott lap hátlap tulajdonsága „igen” értéket tartalmaz.
Lapméret:	Lehetséges értékek: A4, A3
	Alapértelmezett az A4-es méret. 
Az A3-as méret használatát a nyomtatvány kitöltő program nem támogatja.
Név:	Lásd 4.1.2.1
Nyomtatásban látható:	Lehetséges értékek: igen, nem.
	A létrejött lap alapértelmezetten a nyomtatásban látszik, vagyis a Nyomtatandó lapok nevű ablakban pipával jelölten kerül megjelenítésre, így nyomtatásra kerül. A tulajdonság érték nem-re állításával a Nyomtatandó lapok nevű ablakban megjelenik ugyan, de nem lesz pipált, így a lap nem kerül nyomtatásra.
Nyomtatási feltétel:	Lehetséges értékek: Nincs feltétel, Nem tiltott
	A tulajdonság a Nyomtatandó lapok nevű ablakban lévő listában vezérli a megjelenést. A létrejött lap alapértelmezetten Nem tiltott értéket kap. Ebben az esetben a lapengedélyezésre kötött képlet kiértékelésétől függően kerül megjelenítésre a lap a listában. A laphoz tartozó jelöltség (pipával jelölt vagy nem jelölt) attól függ, hogy az adott lap nyomtatásban látható tulajdonságának értéke igen, vagy nem értékre állított.
	Ha a lap nyomtatási feltétel tulajdonságának értéke Nincs feltétel, akkor a laphoz kötött képlet figyelmen kívül marad és a Nyomtatandó lapok nevű ablakban lévő listában mindig megjelenik. A laphoz tartozó jelöltséget ugyanúgy a nyomtatásban látható tulajdonság vezérli.
Tájolás:	Lehetséges értékek: álló, fekvő
	Alapértelmezett az álló lap, de fekvő lap is tervezhető.
A Laphoz tartozó kitöltési tulajdonságok részletezése az Algoritmusok tervezése bekezdésben található.
3.2.2.3 Új blokk
Új blokkot az új blokk  ikonra kattintva, majd a lapra kattintva hozunk létre. A létrejött új blokk Bal és Fent tulajdonságai a lapon, az egérrel történő kattintás pillanatában, az egér pozíciójából kerülnek meghatározásra. A magasság, és szélesség alapértelmezett értéke 100.
Blokkhoz tartozó képi tulajdonságok részletezése:
Bal:	A blokk bal oldala, és a lap bal oldala közötti távolság.
Blokk azonosító:	A vizuális tervezésben a blokk azonosítónak kettős szerepe van. Egy nagyobb terjedelmű nyomtatvány esetében a nyomtatvány lapjain belül könnyebb áttekinthetőséget érhetünk el. Másik szempont, hogy a blokk azonosítók szövegben történő hivatkozásokban is felhasználhatóak.
Fent:	A blokk fenti oldala, és a lap teteje közötti távolság.
Keret lekerekítés:	Alapértelmezett értéke 0, vagyis nincs lekerekítve. A blokk négy sarkát tetszőleges mértékben teszi kerekíthetővé. A lekerekítést úgy képzeljük el, mintha a blokk négy sarkába, a megadott értékkel négy darab négyzetet rajzolna és a négyzetek átlóinak metszéspontjai lesznek a körök középpontjai. A megadott értékkel (sugár) egy kört rajzol a középpontokba, melyből a kör negyed köríve kerül megjelenítésre. A magasság, szélesség és keretlekerekítés értékeinek változtatásával kör és ellipszis is kialakítható.
Keret szín:	Alapértelmezett szín a fekete. Egy színpaletta segítségével tetszőleges szín választható ki.
Keret vastagság:	Alapértelmezett érték az egyes keretvastagság, de ez az érték tetszés szerint módosítható.
Kitöltő szín:	Alapértelmezett a fehér, színpaletta segítségével tetszőleges szín választható ki.
Magasság:	A blokk fenti, és lenti oldala közötti távolság.
Rögzítve:	Lehetséges értékek: igen, nem.
	A blokkot a laphoz képest rögzíthetjük (igen) illetve feloldhatjuk (nem). A rögzítés célja, hogy a lapon pontosan elhelyezett blokkok a tervezés későbbi fázisaiban ne mozduljanak el. A rögzítés csak az egérrel történő mozgatást szünteti meg, a tulajdonságszerkesztőbe írt értékek továbbra is módosítják a vizuális elemek tulajdonság értékeit.(bal, fent, szélesség, magasság).
Szélesség:	A blokk bal, és jobb oldala közötti távolság.
3.2.2.4 Új szöveg
Új szöveget az új szöveg	 ikonra kattintva, majd a lapra, vagy a blokkra kattintva hozunk létre. A létrejött új szöveg Bal és Fent tulajdonságai a lapon, az egérrel történő kattintás pillanatában, az egér pozíciójából kerülnek meghatározásra. A ’Szöveg’ felírat, a 8-as betűméret, a félkövér betűstílus, és a fekete betűk az alapértelmezett értékek.
Szöveghez tartozó képi tulajdonságok részletezése:
Bal:	Ha a szöveget lapon helyeztük el, akkor a lap bal oldala, és a szöveg bal oldala közötti távolság. Ha a szöveget blokkon helyeztük el, akkor a blokk bal oldala, és a szöveg bal oldala közötti távolság.
Betűméret:	Alapértelmezett betűméret a 8-as, de ez az érték tetszőlegesen módosítható 1..999 között. A betűméret és a magasság között az a különbség, hogy a betűméret változtatásával a magasság is változik, de a magasság változtatása nincs hatással a betűméretre.
Betűstílus:	Lehetséges értékek: Aláhúzott, Áthúzott, Dőlt, Félkövér
Betűszín:	Az alapértelmezett szín a fekete. Egy színpaletta segítségével tetszőleges szín választható ki.
Betűtípus:	Alapértelmezett az Arial, de egy listából választható a Times New Roman betűtípus is.
Elforgatás:	Lehetséges értékek: 0, 1, 2, 3.
	Az alapértelmezett érték a 0, ebben az esetben a szöveg vízszintes állapotban kerül megjelenítésre. A szöveget 90-onként van lehetőségünk elforgatni.
Fent:	Ha a szöveget lapon helyeztük el, akkor a lap teteje, és a szöveg teteje közötti távolság. Ha a szöveget blokkon helyeztük el, akkor a blokk fenti oldala, és a szöveg teteje közötti távolság.
Igazítás:	Lehetséges értékek: Balra, Középre, Jobbra.
	A szöveg igazítása mind vízszintes, mind függőleges irányba lehetséges.
Magasság:	A szöveg alapértelmezett magassága 14, melyhez a 8-as betűméret tartozik. A magasság a szöveget kijelöléskor körülvevő, láthatatlan téglalapra vonatkozik, melynek változtatása nincs hatással a betűméretre.
Nyomtatásban látható:	Alapértelmezett esetben minden új szöveg ezen tulajdonsága igen értékű, vagyis nyomtatásban látható. A tulajdonságot nem értékre állítva, a szöveg csak a képernyőn kerül megjelenítésre, nyomtatásban nem lesz látható.
Oszlop:	Alapértelmezett érték a 0, vagyis az új szöveg nincs oszlophoz kötve. Az oszlop tulajdonságot a szöveg esetében kétféle szempont szerint tudjuk felhasználni. Első szempont, amikor a szövegeket a vizuális megjelenésükben is oszlopos formátumban helyezzük el, és oszlopnak is definiáljuk. Másik szempont, amikor megjelenésükben nem határoznak meg oszlopot, de valamilyen szempont szerint mégis közösek. Ebben az esetben inkább egy halmaz definiálására használhatjuk fel.
	(Például, ha egy nyomtatvány blokkján belül lévő összes szöveget az oszlop tulajdonság felhasználásával oszlopnak definiáljuk, akkor a későbbiekben az oszlop elemek kijelölését felhasználva egyszerre tudunk betűméretet, vagy bármilyen más közös tulajdonságot változtatni.)
	(Lásd 3.2.4.8 ).
Rögzítve:	Lehetséges értékek: igen, nem.
	Alapértelmezett esetben a lapra vagy blokkra rakott új szöveg nem rögzített. A szöveget a laphoz vagy blokkhoz képest rögzíthetjük (igen) illetve feloldhatjuk (nem). (Lásd még 3.2.2.3)
Sor:	Alapértelmezett érték a 0, vagyis az új szöveg nincs sorhoz kötve. A sor tulajdonság felhasználására ugyanaz a kétféle szempont vonatkozik, mint az oszlop esetében. Az eltérés annyi, hogy itt a megjelenésükben sorba tartozó elemeket definiáljuk a sor tulajdonság felhasználásával. (Lásd 3.2.4.8).
Szélesség:	A szöveg alapértelmezett szélessége 50, melyhez a 8-as betűméret tartozik. A szélessége a szöveget kijelöléskor körülvevő, láthatatlan téglalapra vonatkozik, melynek változtatása nincs hatással a betűméretre.
Szöveg:	Új szöveg létrehozásakor az alapértelmezett érték a ’Szöveg’. Az új szövegnek kétféleképpen adhatunk értéket. A tulajdonságszerkesztőben a szöveg sorában lévő mezőbe írással, vagy a szöveg sorában található lefelé mutató nyílra kattintás hatására megjelenő Szöveg beállítása ablakba írással.
	Az <Eredeti> gombbal az ablak megnyitásakor megjelent szöveg állítható vissza, ha a szöveget véletlenül kitöröltük, vagy módosítás közben felhasználható szövegrészt vettünk benne észre.
	Az <Új sor> gomb megnyomásával egy speciális karakter ’#’ kerül beszúrásra, amely új sor kezdetét jelenti a szövegben.
	A <Rendben> gomb hatására a Szöveg beállítása ablakban beírásra került szöveg jelenik meg a vizuális tervezőfelületen.
	A <Mégsem> gombot választva a program a menü aktivizálása előtti állapothoz tér vissza.
	A <Hivatkozás> gombra kattintva a Hivatkozás beszúrása ablak jelenik meg. A hivatkozásokban a vizuális elemekhez tartozó Szövegelemeket tudjuk felhasználni.
3.2.2.5 Hivatkozás az elem elnevező mező felhasználásával
A tulajdonságszerkesztő alján található elem elnevező mező segítségével a vizuális elemeinknek tetszőleges nevet adhatunk. Az elnevezett vizuális elemek tulajdonságait kizárólag szöveghivatkozásokban tudjuk felhasználni.
A hivatkozások lényege, hogy ha az elnevezett vizuális elemhez tartozó tulajdonság változik, akkor a változás automatikusan végbemegy minden olyan szöveghivatkozásban, ahol az elnevezett vizuális elemre hivatkoztunk.
A tulajdonság szerkesztőben lévő ’Szöveg’ tulajdonság sorában található lefelé mutató nyílra kattintva megjelenik a Szöveg beállítása nevű ablak. Itt a <Hivatkozás> gombbal nyithatjuk meg a Hivatkozások beszúrása ablakot. Az ablakban elem felirat alatt azok az elem nevek jelennek meg, melyeket a tulajdonságszerkesztőben lévő elem elnevező mezőben értékül adtunk a vizuális elemeknek.
A nyilak segítségével szemléltetve, látható, hogy a lapon elhelyezett vizuális elemeknek tetszőleges nevet adhatunk a tulajdonságszerkesztő elem elnevező mezőjében, melyek a Hivatkozások beszúrása ablakban jelennek meg. Alapértelmezett esetben a lapon elhelyezett vizuális elemek nem kapnak beszédes elem elnevezést, vagyis az elem elnevező mező üres.
A lapon két darab szöveg látható, de a Hivatkozások beszúrása ablakban csak egyszer szerepel. Ennek oka, hogy csak az egyik szöveget láttuk el elem elnevezéssel, melynek értékül a „Szöveg” elnevezést adtuk. Ha a lapon lévő másik szövegnek a „Szöveg_1” elem elnevezést adnánk, akkor a Hivatkozások ablakban az is megjelenítésre kerülne.
A program nem enged meg két azonos elem elnevezést, mivel ezek csak egyediek lehetnek.
Önmaga:	Az elemek közül lehetőségünk van kiválasztani más vizuális elemeket is, ha az Önmaga opció nem került kijelölésre. Ebben az esetben a tervezés során az elemekhez rendelt, listában megjelenő szövegelemeket használhatjuk fel a hivatkozásokban.
	Az Önmaga opció kipipálásával a listában megjelenített elemek kiválasztásának lehetősége megszűnik. Ez azt jelenti, hogy a vizuális tervezőfelületen aktuálisan kijelölt szövegelemre vonatkoztatva lehet csak hivatkozásokat megadni.
Kiírás: 	Alapértelmezett a számmal történő kiírás, de a hivatkozásban felhasználni kívánt vizuális elemhez tartozó sor és oszlop szám esetében lehetőségünk van betűvel történő kiíratásra. A betűvel történő kiíratás azt jelenti, hogy a sor és az oszlop szám a szöveghivatkozásban betűként fog megjelenni, a következők szerint. Az ABC első betűjének az 1, utolsó betűjének a 25 van megfeleltetve.
Kiegészítés:	Alapértelmezett az egy karakterre történő kiegészítés. Ez azt jelenti, hogy a sor vagy oszlop tulajdonságnál megadott érték nullák eléírása nélkül kerül kiírásra. A karakterre történő kiegészítés maximális értéke 9 karakter lehet.
	Vagyis, ha a sor tulajdonság értéke 1, és a kiegészítés 1 karakter, akkor megjelenítésre az 1 kerül.
	Ha a sor tulajdonság értéke 1, de a kiegészítés 2 karakter, akkor megjelenítésre a 01 érték kerül.
Hivatkozás az elemhez képest:	Ezt az opciót sorra és oszlopra történő hivatkozások esetében használjuk. A hivatkozás az elemhez képest mezőbe pozitív és negatív érték egyaránt írható. Ez azt jelenti, hogy ahhoz a sorhoz képest, ahol a hivatkozást kiadtuk, előtte és utána lévő sorokra is lehet hivatkozni.


A nyomtatványon a szövegek és sorszámok elhelyezése után az 56.sor szövegében egy hivatkozásra van szükség, melynek az 51.sor szövegére kell hivatkoznia. A példa elsősorban a hivatkozásra irányul, így a sorok kialakításának levezetését nem részletezzük.
Jelöljük ki az 56.sorban lévő szövegelemet, majd a tulajdonságszerkesztőben válasszuk a szöveg tulajdonságot. A szöveg tulajdonságnál található lefelé mutató nyílra kattintva megjelenik a Szöveg beállítása ablak. A <Hivatkozás> gombra kattintva a Hivatkozás beszúrása ablak jelenik meg, ahol a következő beállításokat szükséges elvégeznünk.
Jelöljük ki az önmaga opciót (kipipált állapot), a szövegelemek közül válasszuk a sorszámot, a kiírásnál a számmal opciót és a hivatkozás az elemhez képest értéke –5 legyen.
A Hivatkozások beszúrása ablakban a <Rendben> gombra kattintva a program előállítja a hivatkozás kódját, melyet a Szöveg beállítása ablakban helyez el. Az előállított kód {:SS1-5} elé és mögé tetszőleges szöveget írhatunk.
A példában bemutatásra kerülő szöveg a következő: „Ez a sor az {:SS1-5}.sorra hivatkozik.”
A <Rendben> gombbal hagyjuk jóvá a szöveget. Ez után a vizuális tervező felületen megjelenik az 56. sorban a beírt szöveg.
Jelöljük ki például az 50.sor egy elemét, majd válasszuk a Szerkesztés\Sor törlése menüpontot. Kattintsunk a <Kijelölt> gombokra, hogy meghatározásra kerüljön a törlendő sor száma és magassága. A Sor törlése ablakban a <Rendben> gombbal hagyjuk jóvá a műveletet.

Összegezve, a hivatkozások nagy előnye a fixen beírt szövegekkel szemben, hogy a szövegelemek bármelyikének változásakor a hivatkozás is automatikusan követi a változást.
A hivatkozásokban a következő szövegelemek felhasználására van lehetőségünk.


3.2.2.6 Új adatmező
Új adatmezőt az új adatmező  ikonra kattintva, majd a lapra, vagy a blokkra kattintva hozunk létre. A létrejött új adatmező Bal és Fent tulajdonságai a lapon, az egérrel történő kattintás pillanatában, az egér pozíciójából kerülnek meghatározásra. A 100-as szélesség, a 20-as magasság, a fehér kitöltő szín, a félkövér betűstílus, a tízes betűméret, az Arial betűtípus és a fekete betű az alapértelmezett érték.
	
Mezőhöz tartozó képi tulajdonságok részletezése:
Alapérték szín:	Az alapértelmezett szín a fekete. Egy színpaletta segítségével tetszőleges szín választható ki. Az alapérték színt csak abban az esetben tudjuk felhasználni, ha a mező formátuma karakterekre osztott. Vagyis ha a mező formátuma sok karaktert befogadó, akkor az alapérték szín állítása nincs hatással a mezőre. Ebben az esetben használjuk helyette a kitöltő színt.
Bal:	Ha a mezőt lapon helyeztük el, akkor a lap bal oldala, és a mező bal oldala közötti távolság. Ha a mezőt blokkon helyeztük el, akkor a blokk bal oldala, és a mező bal oldala közötti távolság.
Betűméret:	Alapértelmezett betűméret a 10-es, de ez az érték tetszőlegesen módosítható 1..999 között. A mező betűmérete és magassága között szoros összefüggés van. A mező betűméretének változása csak abban az esetben valósul meg, ha a mező magassága ezt lehetővé teszi. Vagyis nem lehet egy 20-as magasságú mezőbe 50-es betűméretet írni.
Betűstílus:	Lehetséges értékek: Aláhúzott, Áthúzott, Dőlt, Félkövér
Betűszín:	Az alapértelmezett szín a fekete. Egy színpaletta segítségével tetszőleges szín választható ki.
Betűtípus:	Alapértelmezett az Arial, de egy listából választható a Times New Roman betűtípus is.
Egység szélesség:	Alapértelmezett esetben a mező egység szélessége egyenlő a mező szélességével és a mező formátuma sok karaktert befogadó.
	Ha a mező formátuma karakterekre osztott, akkor az egység szélesség az egy karakterre vonatkozó szélességet, míg a szélesség az összes karakterre vonatkozó szélességet tartalmazza.
Egység távolság:	Alapértelmezett értéke 0. Csak karakterekre osztott mező formátum esetében használjuk. A tulajdonság a karaktereket tartalmazó négyzetek közötti távolság módosítását teszi lehetővé.
Elválasztó magasság:	Alapértelmezett értéke 0. Csak karakterekre osztott mező formátum esetében használjuk. A formátumban megadott pont karakter megjelenésének magasságát tudjuk beállítani.
Elválasztó szélesség:	Az elválasztó magasságnál leírtak vonatkoznak rá, annyi eltéréssel, hogy a pont karakter megjelenésének szélességét állíthatjuk be.
Fent:	Ha a mezőt lapon helyeztük el, akkor a lap teteje, és a mező teteje közötti távolság. Ha a mezőt blokkon helyeztük el, akkor a blokk fenti oldala, és a mező teteje közötti távolság.
Formátum:	Alapértelmezett érték a % jel, amely a program számára azt jelzi, hogy a mező sok karaktert befogadó formátumú. A formátum sorában található lefelé mutató nyílra kattintva megjelenik a Formátum beállítása ablak.

	Sok karaktert befogadó: az adatmező szélessége ebben az esetben egyenlő az egység szélességgel. A mező vizuális megjelenésében csak a szélesség változtatható, de az összes mezőbe írt karakter egy közös részbe kerül megjelenítésre.
Karakterekre osztott: az adatmező szélessége ebben az esetben nem egyenlő az egységszélességgel. A szélesség az egységszélesség annyi szorosa, ahány karakterre osztott az adatmező. Az adatmező vizuális megjelenését a felosztásnál megadott formátum határozza meg. A felosztásnál a következő karakterek használhatóak: ’/’, ’-’, ’.’ és számok. Tizedes tört formátum létrehozására a ’,’ karakter használható. (Megjegyzés: tizedes tört formátum megadására célszerűbb a tizedes tört tulajdonság használata a Tulajdonság-szerkesztőben!) 
A ’,’ karakter felhasználására vonatkozó megkötések, üzenetek:
„A formátumban csak 1 vessző  szerepelhet!”: karakterekre osztott mező esetén a számok közé írt ’,’ karakter fixen  beírásra kerül a megfelelő cellába, melyet kitörölni nem lehet. A tizedes törtek megjelenítésére szolgál. 
„A formátumban a vessző csak így szerepelhet #,#”: karakterekre osztott mező esetén a ’Felosztás’ mezőbe írt számok és a korábban felsorolt karakterek alapján kerül kialakításra a maszk, amelyben a vessző csak a leírt módon szerepelhet. A létrehozott maszkot az ’Alapérték kezdő pozíciója’ alatti mező szemlélteti. 
Példa a felosztásra és a maszkra: Felosztás: 5,2; Maszk: #####,##. Látható, hogy a felosztásban megadott szám helyére annyi  „#” karakter kerül, amennyi a szám értéke. A vessző pedig csak két ’#’ karakter között fordulhat elő.
„A formátumban, ha szerepel a vessző, akkor csak a # szerepelhet”: a felosztásnál használható ’/’, ’-’ és ’.’ karakterek nem használhatóak együttesen a ’,’ karakterrel.
	Alapérték: az alapértéknél beírt érték az adatmező tartalmából nem törölhető ki a tervezőben és az internetes kitöltőben sem.
	Kis szöveg: a beírt érték a mező jobb oldalához igazítva kerül megjelenítésre, melyet nem lehet kitörölni.
	Alapérték kezdő pozíció: az alapértelmezett érték 1, de értékbeírással, vagy a fel, le nyilak segítségével tetszőlegesen módosítható. Kezdő pozíció megadására csak karakterekre osztott formátum esetében van lehetőség. Ez azt jelenti, hogy a beírt alapérték első karaktere a megadott pozícióba kerül beírásra, majd jobbra a további karakterek.
	Az <Eredeti> gombbal az ablak megnyitásakor megjelent beállítások állíthatóak vissza, ha véletlenül kitöröltük, vagy tévesen módosítottuk.
	A <Rendben> gomb hatására a Formátum beállítása ablakban beírásra került értékek és beállítások jelennek meg a vizuális tervezőfelületen.
	A <Mégsem> gombot választva a program a menü aktivizálása előtti állapothoz tér vissza.
	Dátum adattípusú mezőt csak 4.2.2 (maszk: ####.##.##) formátummal és balra igazítottan kell megadni!
Igazítás:	Lehetséges értékek: Balra, Középre, Jobbra.
	Az alapértelmezett a balra igazítás, melyet tetszés szerint módosíthatunk. Karakterekre osztott beállítás esetén az igazítás csak balra és jobbra állítható.
Keret:	Lehetséges értékek: 0..15.
	Alapértelmezett érték a 15, amely az adatmezőt teljes kerettel jeleníti meg. Ha a keret értéke 0, akkor az adatmező keret nélkül kerül megjelenítésre. Ha a keret tulajdonság 1 és 14 közötti érték, akkor az adatmező oldalai, vagyis a keret az összes többi lehetséges variációt kimerítve kerül megjelenítésre.
Keret: szín	Az alapértelmezett szín a fekete. Egy színpaletta segítségével tetszőleges szín választható ki.
Keret: vastagság:	Alapértelmezett keret vastagság 1. A keret vastagság az adatmező oldalait keret színnel körülvevő vonal vastagságát módosítja.
Kis szöveg magasság:	Alapértelmezett érték 1. A formátum tulajdonságnál megadott kis szöveg (ezer) magassága állítható be.
Kitöltő szín:	Az alapértelmezett szín a fehér. Egy színpaletta segítségével tetszőleges szín választható ki.
Magasság:	A mező alapértelmezett magassága 20, melyhez a 10-es betűméret tartozik. A magasság a mezőt kijelöléskor körülvevő téglalapra vonatkozik. A mező magasságának növelése esetén, ha a mezőben lévő szöveg betűmérete nagyobb, mint a mezőben maximálisan megjeleníthető betűméret, akkor a betű mérete is növekedni fog.
Maximális hossz:	Alapértelmezett a 10 karakter hosszúság, de ez az érték tetszőlegesen módosítható.
Név:	A képlet felvitel során a lapok és adatmezők azonosítására szolgáló tulajdonság.
Nyomtatásban látható:	Lehetséges értékek: igen, nem.
	A mező alapértelmezett esetben nyomtatásban látható (igen), de a tulajdonság (nem) értékre állításával a mező nem jelenik meg a nyomtatásban.
Oszlop:	Alapértelmezett érték a 0, vagyis az új mező nincs oszlophoz kötve. Az oszlop tulajdonságot a mező esetében kétféle szempont szerint tudjuk felhasználni. Első szempont, amikor a mezőket oszlopos formátumban helyezzük el, és oszlopnak is definiáljuk. Másik szempont a mezőazonosítók generálása, melynek felhasználásával a mezőkhöz név tulajdonságokat generálhatunk. (Lásd 3.2.4.8).
Rögzítve:	Lehetséges értékek: igen, nem.
	Alapértelmezett estben a lapra vagy blokkra rakott új adatmező nem rögzített. A mezőt a laphoz vagy blokkhoz képest rögzíthetjük (igen) illetve feloldhatjuk (nem). (Lásd még 3.2.2.3).
Sor:	Alapértelmezett érték a 0, vagyis az új mező nincs sorhoz kötve. A sor tulajdonságot a mező esetében kétféle szempont szerint tudjuk felhasználni. Első szempont, amikor a mezőket sor formátumban helyezzük el, és sornak is definiáljuk. Másik szempont a mezőazonosítók generálása, melynek felhasználásával a mezőkhöz neveket generálhatunk. (Lásd 3.2.4.8).
Sorrend:	Az adatmezők meghatározott sorrend szerinti kitöltését teszi lehetővé. Részletesen lásd a 3.2.4.15 pontban.
Szélesség:	A mező alapértelmezett szélessége 100, melyhez a 10-es betűméret tartozik. A szélesség a mezőt kijelöléskor körülvevő, téglalapra vonatkozik. A mező szélességének növelése esetén, ha a mezőben lévő szöveg betűmérete nagyobb, mint a mezőben maximálisan megjeleníthető betűméret, akkor a betű mérete is növekedni fog.
3.2.2.7 Új kép
Új képet az új kép  ikonra kattintva, majd a lapra, vagy a blokkra kattintva hozunk létre. A létrejött új kép Bal és Fent tulajdonságai a lapon, az egérrel történő kattintás pillanatában, az egér pozíciójából kerülnek meghatározásra.

Képhez tartozó képi tulajdonságok részletezése:
Bal:	Ha a képet lapon helyeztük el, akkor a lap bal oldala, és a kép bal oldala közötti távolság. Ha a képet blokkon helyeztük el, akkor a blokk bal oldala, és a kép bal oldala közötti távolság.
Fent:	Ha a szöveget lapon helyeztük el, akkor a lap teteje, és a szöveg teteje közötti távolság. Ha a szöveget blokkon helyeztük el, akkor a blokk fenti oldala, és a szöveg teteje közötti távolság.
Kép:	Lehetséges értékek: A különböző szervezetek logói. A képek köre folyamatosan bővül.
	Alapértelmezett érték a címer.
	A felhasználó saját képet is beilleszthet a „Speciális” kép választásával. (lsd. Dinamikus képkezelés a tervezési gyakorlatban)
Keret szín:	Az alapértelmezett szín a fekete. Egy színpaletta segítségével tetszőleges szín választható ki.
Kitöltő szín:	Az alapértelmezett szín a fehér. Egy színpaletta segítségével tetszőleges szín választható ki.
Magasság:	A magasság a képet kijelöléskor körülvevő téglalapra vonatkozik. A kép magasságának növelése esetén, a kép mérete növekedni fog.
Oszlop:	Alapértelmezett érték a 0, vagyis az új kép nincs oszlophoz kötve. A kép esetében az oszlop tulajdonság használata azonos módon történik a többi vizuális elemnél leírtakkal, bár ennek gyakorlati alkalmazása nem számottevő.
Sor:	Alapértelmezett érték a 0, vagyis az új kép nincs sorhoz kötve. A kép sorhoz rendelése sem gyakori, bár megvalósítása lehetséges.
Szélesség:	A szélesség a képet kijelöléskor körülvevő téglalapra vonatkozik. A kép szélességének növelése esetén, a kép mérete növekedni fog.
Dinamikus képkezelés a tervezési gyakorlatban
A Szervezet adatok beállítása során elkészített paraméter fájl tartalmazza a beállított képeket, amelyek így felhasználhatóak a nyomtatvány tervezéséhez. 
Első lépésként az eddig megszokott módon helyezzük el a képet a nyomtatványon.


Második lépésben a Tulajdonságszerkesztőben a Kép elem Kép tulajdonságát kell Speciálisra beállítani.


Harmadik lépésben a Kép elemen jobb egérgombbal kattintva felugrik a képválasztó ablak ,melyben kiválasztható a megfelelő kép.

Az OK gombra kattintással a kiválasztott kép felkerül a nyomtatványra. 
Nem megfelelő paraméter fájl használatának következményei 

Ha tervezőprogramban nyomtatvány betöltésekor a kép elem helyett az alábbi jel látható, az  azt jelenti, hogy a kép nem szerepel a szervezet paraméter fájlban.


1. ábra

Ennek több oka is lehet:
A kép törölve lett a szervezet paraméter fájlból, emiatt a Képek beállításánál mindig kellő körültekintéssel kell eljárni egy kép eltávolításakor.
Nem megfelelő szervezet paraméter fájl található a munkaállomáson (../Szervezet_adat/ könyvtár).


A kitöltő programban is hasonlóképpen jelennek meg a képek, mint a tervezőben, ezért itt is fontos a szervezet paraméter fájl megfelelő verzióját használni. A kitöltőben a hiányzó képek nem jelennek meg, ha a felhasználó gépén található paraméter fájl legmagasabb verziója nem tartalmazza azokat. 


3.2.2.8 Új vonal
Új vonalat az új vonal  ikonra kattintva, majd a lapra, vagy a blokkra kattintva hozunk létre. A létrejött új vonal Bal és Fent tulajdonságai a lapon, az egérrel történő kattintás pillanatában, az egér pozíciójából kerülnek meghatározásra. A létrejött új vonal egy négyzetként jelenik meg a vizuális tervezőfelületen, melynek megfelelő tulajdonságainak beállításával alakíthatjuk ki a kívánt vonalat. A négyzet megjelenését az indokolja, hogy az egy egység széles vonalat az egér használatával nehezebb igazítani, valamint ezt a vizuális elemet felületek kialakítására is felhasználhatjuk.

Bal:	Ha a vonalat lapon helyeztük el, akkor a lap bal oldala, és a vonal bal oldala közötti távolság (min. 20). Ha a vonalat blokkon helyeztük el, akkor a blokk bal oldala, és a vonal bal oldala közötti távolság.
Fent:	Ha a vonalat lapon helyeztük el, akkor a lap teteje, és a vonal teteje közötti távolság (min. 20). Ha a vonalat blokkon helyeztük el, akkor a blokk fenti oldala, és a vonal teteje közötti távolság.
Keret lekerekítés:	Alapértelmezett értéke 0, vagyis nincs lekerekítve. A vonal esetében a keret lekerekítés akkor értelmezhető, ha nem vonalat, hanem felületet alakítunk ki. A felület lekerekítése azonos a blokknál leírtakkal. (Lásd 3.2.2.3).
Keret szín:	Az alapértelmezett szín a fekete. Egy színpaletta segítségével tetszőleges szín választható ki.
Keret: vastagság:	Alapértelmezett keret vastagság 1. A keret vastagság a vonal vastagságát módosítja.
Kitöltő szín:	Az alapértelmezett szín a fehér. Egy színpaletta segítségével tetszőleges szín választható ki.
Magasság:	A vonal esetében az alapértelmezett magasság 60. Ez a négyzet esetében a vízszintes vonalak közötti távolságot jelenti.
Oszlop:	Alapértelmezett érték a 0, vagyis az új vonal nincs oszlophoz kötve. Az oszlop tulajdonságot a vonal esetében kétféle szempont szerint tudjuk felhasználni. Első szempont, amikor a vonalakat a vizuális megjelenésükben is oszlopos formátumban helyezzük el, és oszlopnak is definiáljuk. Másik szempont, amikor megjelenésükben nem határoznak meg oszlopot, de valamilyen szempont szerint mégis közösek. Ebben az esetben inkább egy halmaz definiálására használhatjuk fel.
	(Például, ha egy nyomtatvány blokkján belül lévő összes vonalat az oszlop tulajdonság felhasználásával oszlopnak definiáljuk, akkor a későbbiekben az oszlop elemek kijelölését felhasználva egyszerre tudunk keret színt, vagy bármilyen más közös tulajdonságot változtatni.) (Lásd 3.2.4.8).
Rögzítve:	Lehetséges értékek: igen, nem.
	Alapértelmezett estben a lapra vagy blokkra rakott új vonal nem rögzített. A vonalat a laphoz vagy blokkhoz képest rögzíthetjük (igen) illetve feloldhatjuk (nem). (Lásd még 3.2.2.3)
Sor:	Alapértelmezett érték a 0, vagyis az új vonal nincs sorhoz kötve. A sor tulajdonság felhasználására ugyanaz a kétféle szempont vonatkozik, mint az oszlop esetében. Az eltérés annyi, hogy itt a megjelenésükben sorba tartozó elemeket definiáljuk a sor tulajdonság felhasználásával. (Lásd 3.2.4.8).
Szélesség:	A vonal esetében az alapértelmezett szélesség 60. A szélesség tulajdonsága a magasságnál leírtakkal egyezően a kialakított vizuális alakzattól függően értelmezendő.
3.2.3 Dinamikus lapok kezelése
Dinamikus lapok tervezésére a programban akkor van lehetőség, ha a felhasználó szervezet reginfo.ini fájljában szerepel az erőforrások között.
A tulajdonság neve, amely a dinamikus lapok kezelésének lehetőségét aktiválja, a maximális lapszám. Ezen tulajdonság értéke új lap létrehozásakor alapértelmezetten egy. Ilyenkor az adott lap nem dinamikus. Ha a maximális lapszám értéke 1-nél nagyobb, de maximálisan 9999, akkor a lap dinamikus lapként viselkedik. Ilyenkor megjelenítésre kerül a lapon egy kék színű panel.
	aktuális lapszám/összes lapszám/maximális lapszám
Ez a panel biztosítja az ÁLTALÁNOS NYOMTATVÁNY KITÖLTŐBEN (ÁNYK) a dinamikus lapok közötti mozgást.
3.2.3.1 Dinamikus lapok esetén biztosított mezőtulajdonságok 
Dinamikus lapok esetén a következő mezőre vonatkozó tulajdonságok érhetők el a tulajdonságszerkesztőben:
Első lapon kitöltendő tulajdonság
Utolsó lapon kitöltendő tulajdonság
Első/utolsó lapon nyomtatás tulajdonság
Az egyes tulajdonságok leírása:
Első lapon kitöltendő tulajdonság: Igen / Nem értéket vehet fel. A tulajdonsággal beállíthatjuk, ha egy dinamikus lapon szereplő mezőt csak az első lapon szabad kitölteni. Vagyis a tulajdonság igen értékre állítása esetén a mező csak az első dinamikus lapon kerülhet kitöltésre, az összes többi (utána lévő) dinamikus lapon az érték csak olvasható lesz.
Utolsó lapon kitöltendő tulajdonság: Igen / Nem értéket vehet fel. A tulajdonsággal beállíthatjuk, ha egy dinamikus lapon szereplő mezőt csak az utolsó lapon szabad kitölteni. Vagyis a tulajdonság igen értékre állítása esetén a mező csak az utolsó dinamikus lapon kerülhet kitöltésre, az összes többi (előtte lévő) dinamikus lapon az érték csak olvasható lesz.
Első/utolsó lapon nyomtatás tulajdonság: Igen / Nem értéket vehet fel. Dinamikus lapon elhelyezett mezőknél értelmezzük ezt a tulajdonságot. A tulajdonság igen értékre állítása esetén a dinamikus lapnak csak a legelső és a legutolsó lapján lévő mezőkbe kerül nyomtatásra a mezőben lévő érték. Vagyis az első és az utolsó dinamikus lapok között lévő lapokon a mezőbe nem kerülnek nyomtatásra az értékek.
3.2.4 Szerkesztési lehetőségek
3.2.4.1 Visszavonás
A Szerkesztés\Visszavonás menüpont a vizuális illetve algoritmikus tervezés során tévesen vagy hibásan végrehajtott műveletek visszavonását teszi lehetővé. Egyszerre nem csak egy, hanem több művelet visszavonása is lehetséges egymás után. A Visszavonás ablakban a visszavonható műveletek egy időpont és egy művelet leírása segítségével azonosíthatóak. A menüpont üres munkaverzió tervezése során az első új lap létrehozása és lapazonosítóval történő ellátása után válik elérhetővé. Visszavonni csak úgy lehet, hogy az első és az utolsó műveletek között kijelöljük azt a műveletet, ameddig a visszavonást végre szeretnénk hajtani. Így a visszavonás az ablakban kijelölt művelettől az utolsó műveletig végrehajtásra kerül. Tehát függetlenül attól, hogy nem csak az utoljára végrehajtott művelet kerül megjelenítésre a listában, nincs lehetőségünk arra, hogy olyan intervallumot jelöljünk ki visszavonásra, melynek utolsó művelete nem az utoljára végrehajtott művelet lenne. Példa a visszavonásra (Lásd: Példa visszavonásra)
Vannak olyan műveletek, amelyek nem vonhatók vissza. Ezek a következők:
Speciális értékadás;
Mezőazonosítók generálása;
Néhány, vizuális tervezésre vonatkozó méretváltoztatás.
3.2.4.2 Elemek kijelölése
Ahhoz, hogy a vizuális elemeken szerkesztési műveleteket tudjunk végrehajtani, ki kell jelölnünk az elemeket. Kizárólag az egér használatával van lehetőségünk elemet, elemeket kijelölni.
Egy elem kijelölése:	mozgassuk az egér mutatóját a kijelölendő elemre, majd a bal gombjával kattintsunk. Ezek után az elem kijelöltté válik, melyet a körülötte lévő fekete kis négyzetek jeleznek.
Több elem kijelölése:	mozgassuk a Shift gomb folyamatos nyomva tartása mellett az egér mutatóját a kijelölendő elemekre, majd a bal gombjával kattintsunk. Ezek után az elemek kijelöltté válnak.
3.2.4.3 Kivágás, másolás, beillesztés, törlés
Kivágás és másolás esetén a kivágandó illetve másolandó elemről másolat készül, ami a felhasználó számára rejtett helyen a vágólapon kerül ideiglenesen tárolásra. Beillesztés esetén a vágólap tartalma másolódik. A kivágás és a másolás között az a különbség, hogy kivágás esetén az eredeti elem nem marad meg, míg másolás esetén megmarad.
Kivágás:	jelöljük ki a kivágni kívánt elemet(ket), majd válasszuk a Szerkesztés\Kivágás menüpontot. A kivágott elemet(ket) a Szerkesztés\Beillesztés parancs végrehajtásával helyezzük el új lapon, vagy blokkon belül, attól függően, hogy a beillesztés végrehajtása előtt melyik elem volt kijelölt.
	A parancs végrehajtása gyorsbillentyűvel: Alt+X.
Másolás:	jelöljük ki a másolni kívánt elemet(ket), majd válasszuk a Szerkesztés\Másolás menüpontot. A másolt elemet(ket) a Szerkesztés\Beillesztés parancs végrehajtásával illesszük be új lapra, vagy új blokkra.
	A parancs végrehajtása gyorsbillentyűvel: Alt+C.
	A Másoláskor a másolt elemek blokkon belüli pozíció tulajdonságai is másolódnak, amely beillesztéskor nagyobb lehet mint a cél blokk mérete. Ilyenkor virtuálisan helyezi el a beillesztett elemeket (csak a jelölőnégyzetekkel mutatva a beillesztés utáni pozíciójukat, majd blokkra kattintva a blokk aljához igazítva jeleníti meg a beillesztett elemeket).
Beillesztés:	a menüpontot csak abban az esetben érhetjük el, ha előtte kivágást, vagy másolást hajtottunk végre. Jelöljük ki a lapot vagy a blokkot attól függően, ahova szeretnénk beilleszteni. Válasszuk a Szerkesztés\Beillesztés menüpontot.
	A parancs végrehajtása gyorsbillentyűvel: Alt+V.
Törlés:	jelöljük ki a törölni kívánt elemet(ket), majd válasszuk a Szerkesztés\Törlés menüpontot, vagy a törlés ikont.
3.2.4.4 Keresés a képletekben
A menüpont lehetőséget biztosít a képletekben és/vagy hibaüzenetekben történő szövegek keresésére illetve tetszőleges új szövegre való cserélésére, továbbá kereshetünk képletkódra és hibakódra is. Alapértelmezett esetben a keresés a képletek és hibaüzenetek szövegében keres. Ezt a keresés helyére vonatkozó opciók állításával módosíthatjuk. A keresés típusára vonatkozó opciók mindegyike alapértelmezésben bekapcsolt, ennek megfelelően a keresés az összes olyan helyen végrehajtásra kerül, ahol a tervezés során a Képletek kezelése ablakban képletet rögzíthetünk. A Keresett szövegrész utáni mezőbe írt értékre a <Keresés> gomb megnyomásával indíthatjuk el a keresés műveletét. Sikertelen keresés esetén az ablak alján lévő Találat felirat után a 0 képlet és 0 egyezés jelenik meg. Sikeres keresés esetén az eredményt három oszlopban, Típus, Azonosító és Képlet / Hibaszöveg formában jeleníti meg.

A típus oszlopában a keresés típusában beállítható opcióktól függően a következő értékek kerülhetnek megjelenítésre: mező valid, mező calc, sor valid, sor calc, oszlop valid, oszlop calc, nyomtatvány, változó és lap valid. A valid szó ellenőrzést, a calc szó számítást jelent. Az azonosító oszlopában a mező neve kerül megjelenítésre, kivéve a nyomtatványhoz kötött képleteket, mert ebben az esetben ez üresen marad. A képlet / hibaszöveg oszlopában a keresési feltételnek eleget tevő eredmények kerülnek megjelenítésre. Ha a keresett szövegrész egyaránt megtalálható a képletben és a hibaszövegben, akkor ezek egymás alatt külön sorban kerülnek megjelenítésre. A negyedik oszlopban van feltüntetve, hogy az adott sor képlet, vagy hibaüzenet.
A Keresés szöveg konstanson belül is opció lehetővé teszi a ” ”jelek közé írt szövegrészek keresését. A Csere opció bekapcsolásakor a Csere szövege felirat fekete színe, valamint a mező fókuszba helyezése jelzi, hogy a mezőbe érték írható. Az itt megadott értékkel cseréli le a Keresett szövegrész utáni mezőben megadott karaktert vagy karaktereket sikeres találat esetén. A csere csak akkor hajtható végre, ha a keresett szövegrész és a csere szövege is megadásra került. Ebben az esetben a <Keresés> gomb felirata <Keresés/Cserére> változik. A <Keresés/Csere> gomb megnyomása után a program minden egyes képlet módosításakor rákérdez, hogy a művelet végrehajtható-e. Abban az esetben, ha a képlet nem válik hibássá, a Csere képletben elnevezésű ablakban, ha hibássá válik, akkor a Figyelem ablakban hagyhatjuk jóvá, vagy vethetjük el a műveletet. Azok a képletek, amelyek hibássá válnak nem kerülnek automatikusan a Képletek kezelése ablakban a Hibás képletek közé. Csak az Ellenőrzés \ Képi és algoritmikus menüpont választása után lesznek láthatóak ezek a hibás képletek. A keresés tárgya alapértelmezett esetben az eddigiekben tárgyalt képlet stringre történő keresés.
A keresés tárgya lehet még képletkódra történő keresés. Ebben az esetben csere nem lehetséges valamint a keresés helye csak képletben valósulhat meg. Sikeres képletkódra történő keresés esetén az eredmény a következő oszlopokban Képletkód, Típus, Azonosító, Képlet, Hibaszöveg formában jelenik meg.
Az <Új keresés> gombbal a Keresés a képletekben ablakon kitörölhetjük a korábbi keresési feltételnek eleget tevő képleteket, hibaüzeneteket, keresett szövegrészt és csere szövegrészt, valamint visszaállíthatjuk az alapértelmezett keresési beállításokat. Az ablakot a <Kilépés> gombbal zárhatjuk be.
3.2.4.5 Keresés
A menüpont lehetőséget biztosít a tervezés során felhasználható vizuális elemekhez tartozó összes tulajdonság keresésére. A Szerkesztés \ Keresés menüpontot választva megjelenik a Keresés ablak, ahol az Elem felirat alatt található listából választhatjuk ki a keresendő vizuális elemet. A Tulajdonság listában a kiválasztott vizuális elemhez tartozó tulajdonságok jelennek meg. Amennyiben a kiválasztott tulajdonsághoz listából választható értékek tartoznak, akkor listából történő választással, egyébként értékbeírással adhatunk Értéket.

Néhány elem-tulajdonság páros kiválasztásakor automatikusan elérhetővé válik a Tartalomban keres opció. Alapértelmezett esetben ez nincs bekapcsolva, vagyis betűméret megkülönböztetése nélkül és csak az érték mezőbe írt karaktersorozattal megegyezőket keres. Ha a jelölőnégyzet pipált, akkor szintén betűméret megkülönböztetése nélkül, de az összes olyan egyezésre keres a kiválasztott elem tulajdonságaihoz tartozó értékek között, melyben a begépelt karaktersorozat megtalálható.
A <Keresés> gombra kattintva, ha van, vagy vannak a keresési szempontnak eleget tevő elemek, akkor a listában megjelenítésre kerülnek. Az egér bal gombjával történő dupla kattintás a vizuális elemet fókuszba helyezi. Az eredménytelen keresést a „Nincs találat!” szövege jelzi számunkra. A <Bezár> gombra a keresés ablak bezáródik.
3.2.4.6 Rögzítés, feloldás
A rögzítés célja, hogy a pontosan egymáshoz illesztett elemek a tervezés későbbi fázisaiban ne mozduljanak el a lapon, a blokkon, vagy egymáshoz képest. A rögzítés kizárólag az egér használatával történő mozgatásra van hatással. Vagyis a rögzített elemeket a tulajdonságszerkesztőben lévő értékváltoztatásokkal továbbra is tetszőlegesen pozícionálhatjuk. A feloldás célja, hogy a korábban rögzített elemek mozgatása az egér segítségével újból lehetővé váljon.
Az elemek rögzítésére vagy feloldására kétféle alternatíva közül választhatunk. A nyomtatvány összes lapján lévő összes elemre, vagy tetszőleges számú elemre vonatkoztatva kívánjuk a rögzítést, vagy a feloldást végrehajtani.
Rögzítés
Tetszőleges számú elem esetében: jelöljük ki a rögzíteni kívánt elemet(ket), majd a tulajdonságszerkesztőben állítsuk ’igen’ értékre a rögzítve tulajdonságot.
Az összes elem esetében:	válasszuk a Szerkesztés\Rögzítés menüpontot, vagy a rögzítés ikont.
Feloldás
Tetszőleges számú elem esetében: jelöljük ki a feloldani kívánt elemet(ket), majd a tulajdonságszerkesztőben állítsuk ’nem’ értékre a rögzítve tulajdonságot.
Az összes elem esetében:	válasszuk a Szerkesztés\Feloldás menüpontot, vagy a feloldás ikont.
Alapértelmezett esetben a lapra helyezett vizuális elemek tetszőlegesen mozgathatóak, vagyis a Rögzítve tulajdonságuk ’nem’ értéket vesz fel.
A vizuális elemeket kétféle módon helyezhetjük el a tervezés során :	- lapon;
	- blokkon.
A lapon lévő vizuális elemeket a laphoz képest tudjuk rögzíteni.
A laphoz képest rögzített elemek a lapon nem mozgathatóak. A blokkhoz képest rögzítettek a blokkal együtt a lapon mozgathatóak. Vagyis, ha a lapon van egy blokk, és a blokkon vizuális elemek vannak, és a szöveg rögzített a blokkhoz képest, de a blokk nem rögzített a laphoz képest, akkor a lapon lévő blokkot tetszőlegesen mozgathatjuk.
A blokkon lévő vizuális elemeket a blokkhoz képest tudjuk rögzíteni.
A blokkon lévő vizuális elemek a blokk mozgatása közben változatlanok maradnak a blokkhoz illetve egymáshoz képest függetlenül attól, hogy rögzítettük-e őket, vagy nem. Vagyis a blokkon belüli rögzítésnek az a szerepe, hogy a blokkon belüli vizuális elemeket egymáshoz képest ne lehessen elmozgatni az egér használatával.
3.2.4.7 Kijelölések 
Csoportos kijelölés:	válasszuk a Szerkesztés\Csoportos kijelölés menüpontot, vagy a csoportos kijelölés ikont, melynek hatására az egér bal gombjával, a <Shift> gomb nyomva tartása nélkül tudjuk kijelölni a szerkeszteni kívánt elemeket. A menüpont mindaddig aktív marad, amíg újból nem választjuk ezt a menüpontot.
	Vagyis a csoportos kijelölés azonos az Elemek kijelölésénél tárgyalt (3.2.4.2) több elem kijelölése funkcióval, annyi különbséggel, hogy ebben az esetben a <Shift> gombot nem kell nyomva tartani. A mindaddig aktív azt jelenti, hogy amíg nem választjuk újból a Szerkesztés\Csoportos kijelölés menüpontot, vagy az ezt helyettesítő ikont, addig olyan, mintha a <Shift> gomb folyamatosan lenyomott állapotban lenne. Kijelölt elemen történő újbóli kattintás hatására az elem kijelölés megszűnik.
	A csoportosan kijelölt elemeket a csoport egy kijelölt eleménél „megfogva” egérrel a kívánt helyre mozgathatjuk.
Sor elemek kijelölése:	a menüpontot csak abban az esetben érhetjük el, ha a sorok, oszlopok definiálását (3.2.4.8) végrehajtjuk. Az egérrel jelöljük ki azon sor egy tetszőleges elemét, melyen a sor definiálását elvégeztük, majd válasszuk a Szerkesztés\Sor elemek kijelölése menüpontot, vagy a sor elemek kijelölése ikont. Ezek után a sorban lévő elemek kijelölésre kerülnek. Vagyis a menüpont által kijelölt összes elem sor tulajdonságának értéke azonos. (Példa sor elemek kijelölésének a használatára: ha egy sorban lévő összes elem fent tulajdonságának értékváltoztatását egyetlenegy értékadással meg lehet valósítani, akkor nem célszerű ezt úgy megtenni, hogy minden egyes elemet külön jelölünk ki, majd külön értéket adunk neki. Ezért az ilyen esetekben használjuk inkább a sor elemek kijelölése menüpontot. Így a tulajdonságszerkesztőben lévő fent tulajdonság értékének megváltoztatásával a sorban lévő összes elem követi a változást.) Ha a sor tulajdonság értéke 0 bármelyik sor tulajdonsággal rendelkező vizuális elem esetében, akkor a sor elemek kijelölése menüpont választásakor a program a Sor kijelölése ablakban megjelenő kérdést hozza:

	Az <Igen> gombra kattintva a program az adott lapon vagy az adott blokkon lévő összes olyan vizuális elemet kijelöli, melynek sor tulajdonsága 0. A <Nem> gombot választva a kijelölés nem hajtódik végre.
Oszlop elemek kijelölése:	a menüpontot csak abban az esetben érhetjük el, ha a sorok, oszlopok definiálását (3.2.4.8) végrehajtjuk. Jelöljük ki azon oszlop egy tetszőleges elemét, melyen az oszlop definiálását elvégeztük, majd válasszuk a Szerkesztés\Oszlop elemek kijelölése menüpontot, vagy az oszlop elemek kijelölése ikont. Ezek után az oszlopban lévő elemek kijelölésre kerülnek. Vagyis a menüpont által kijelölt összes elem oszlop tulajdonsága azonos. (Példa oszlop elemek kijelölésének a használatára: ha egy oszlopban lévő összes elem magasság tulajdonságának értékváltoztatását egyetlenegy értékadással meg lehet valósítani, akkor nem célszerű ezt úgy megtenni, hogy minden egyes elemet külön jelölünk ki, majd külön értéket adunk neki. Ezért az ilyen esetekben használjuk inkább az oszlop elemek kijelölése menüpontot. Így a tulajdonságszerkesztőben lévő magasság tulajdonság értékének megváltoztatásával az oszlopban lévő összes elem követi a változást.)
	Ha a oszlop tulajdonság értéke 0 bármelyik oszlop tulajdonsággal rendelkező vizuális elem esetében, akkor az oszlop elemek kijelölése menüpont választásakor a program a Oszlop kijelölése ablakban megjelenő kérdést hozza:
	Az <Igen> gombra kattintva a program az adott lapon vagy az adott blokkon lévő összes olyan vizuális elemet kijelöli, melynek oszlop tulajdonsága 0. A <Nem> gombot választva a kijelölés nem hajtódik végre.
Kijelölés megszüntetése:a kijelölés megszüntetése arra szolgál, hogy az alapfogalmaknál tárgyalt több elem kijelölése folyamat végrehajtásával, vagy a csoportos kijelölés segítségével kijelölt elemekről a kijelölést megszüntessük. Vagyis, ha például öt darab szöveget kijelöltünk, melynek betűméretét egy lépésben szeretnénk megváltoztatni, de közben meggondoltuk, és helyette inkább három adatmező kitöltő színét szeretnénk beállítani, akkor válasszuk a kijelölés megszüntetése menüpontot. Így a szövegekről a kijelölés megszűnik.
3.2.4.8 Sorok, oszlopok definiálása
Sorok definiálása:	az egér segítségével jelöljük ki azokat az elemeket, melyeket egy sorba szeretnénk definiálni. A tulajdonságszerkesztőben keressük meg a sor tulajdonságot, majd írjunk be egy tetszőleges szám értéket, amely a kijelölt elemek sorszáma lesz. Egy nyomtatványon belül maximálisan 65535 sor definiálható. A sorok definiálását, melyeket elsősorban a nevek generálására használ fel a program, a vizuális tervezés későbbi fázisaiban is fel tudunk használni. A Szerkesztés\Sor elemek kijelölése menüponttal egyszerre jelölhetőek ki azok az elemek, melyek sorszáma azonos, így a szükséges módosítások gyorsabban végezhetőek el.
Oszlopok definiálása:	az egérrel jelöljük ki azokat az elemeket, melyeket egy oszlopba szeretnénk definiálni. A tulajdonságszerkesztőben keressük meg az oszlop tulajdonságot, majd írjunk be egy tetszőleges szám értéket, amely a kijelölt elemek oszlopszáma lesz. Egy nyomtatványon belül maximálisan 255 oszlop definiálható. Az oszlopok definiálásának, melyeket elsősorban a nevek generálására használ fel a program, nem csak a fizikai megjelenésében oszlopot tükröző elemeknél vehetjük hasznát.
	Másik felhasználási szempont lehet a vizuális tervezés. A vizuális tervezés fázisában érdemes az egy blokkon belül lévő azonos vizuális elemeket egy olyan oszlopra definiálni, melyet még az adott blokkon belül nem használtunk fel. Azért fontos, hogy olyan oszlopszámra definiáljuk, amelyik még nem lett felhasználva, mert különben egy már meglévő oszlopra definiálnánk rá. Az ilyen módon oszlophoz kötött vizuális elemek nagy előnye, hogy a tervezés későbbi fázisaiban egyszerre jelölhetőek ki a Szerkesztés\Oszlop elemek kijelölése menüponttal, így a szükséges módosítások gyorsabban végezhetőek el.
3.2.4.9 Sor beszúrása
A sor beszúrása menüpontot akkor használjuk, ha egy táblázatos formátumban, ahol a sorok definiálva vannak egy új sort szeretnénk létrehozni.
Jelöljük ki azon sor egy tetszőleges elemét, melyen a sor definiálását elvégeztük, majd válasszuk a Szerkesztés\Sor beszúrása menüpontot, vagy a sor beszúrása ikont. A megjelenő sor beszúrása ablakban első lépésként határozzuk mag a beszúrandó sor számát. Kattintsunk a <Kijelölt> feliratú gombra, majd ellenőrizzük, hogy a beírásra került sorszám egyezik-e az általunk beszúrni kívánt sorral. Ezután határozzuk meg a beszúrni kívánt sor magasságát. Kattintsunk a másik <Kijelölt> feliratú gombra, majd ellenőrizzük, hogy a beírásra került sor magassága megfelelő-e. A <Rendben> gombra kattintva a kijelölt sor helyére a megadott magasságú sor kerül beszúrásra. Pontosabban a program létrehozott egy megadott magasságú üres helyet, ahova a kívánt szövegeket, vonalakat, vagy adatmezőket el kell helyeznünk. Sok esetben ezt a fölötte, vagy alatta lévő sor másolásával gyorsabban valósíthatjuk meg.

A sor beszúrása után a következő lépések automatikusan kerülnek végrehajtásra:
A blokk magassága nő a beszúrt sor magasságával.
A sorszámozás automatikusan frissül.
A beszúrásra kijelölt sor alatt lévő sorokban található elemek ’Fent’ tulajdonságának értéke pontosan annyival nő, mint amekkora a beszúrt sor magassága volt.
A sor beszúrása után nem kerül automatikusan végrehajtásra:
A mezőkhöz tartozó nevek átírása.
	Így ezt a mezőazonosítók generálása menüponttal nekünk kell megtennünk.
3.2.4.10 Sor törlése
A sor törlése menüpontot akkor használjuk, ha egy táblázatos formátumból, ahol a sorok definiálva vannak egy sort szeretnénk kitörölni.
Jelöljük ki azon sor egy tetszőleges elemét, melyen a sor definiálását elvégeztük, majd válasszuk a Szerkesztés\Sor törlése menüpontot, vagy a sor törlése ikont. A megjelenő sor törlése ablakban első lépésként határozzuk mag a törlendő sor sorszámát. Kattintsunk a <Kijelölt> feliratú gombra, majd ellenőrizzük, hogy a beírásra került sorszám egyezik-e az általunk törölni kívánt sorral. Ezután határozzuk meg a törölni kívánt sor magasságát. Kattintsunk a másik <Kijelölt> feliratú gombra, majd ellenőrizzük, hogy a beírásra került sor magassága megfelelő-e. A <Rendben> gombra kattintva a kijelölt sorhoz tartozó összes elem törlődik.

A sor törlése után a következő lépések automatikusan kerülnek végrehajtásra:
A blokk magassága csökken a törölt sor magasságával.
A sorszámozás automatikusan frissül.
A törlésre kijelölt sor alatt lévő sorokban található elemek ’Fent’ tulajdonságának értéke pontosan annyival csökken, mint amekkora a törlésre kijelölt sor magassága volt.
3.2.4.11 Báziselem megadása, beállítás, igazítás
A báziselem megadása, beállítása és igazítása menüpontok az elemek egymáshoz való pontos illesztését teszik lehetővé.
Báziselemnek a következő vizuális elemeket lehet definiálni:
Blokkot
szöveget
adatmezőt
vonalat
Báziselem megadása:	jelöljük ki azt az elemet, melynek értékei megfelelőek, vagyis amelyikhez a többi elemet igazítani kívánjuk. Válasszuk a Szerkesztés\Báziselem megadása menüpontot, vagy a báziselem megadása ikont. Ez után mindaddig a kijelölt elemet tekinti a program báziselemnek, amíg ezt felül nem bíráljuk újabb báziselem megadásával. Ettől kezdve új elem létrehozásakor is a báziselemként kijelölt elemet kínálja fel a program.
Báziselem beállításai:	a menüpontot csak abban az esetben érhetjük el, ha van kijelölve báziselem. Az alapértelmezett beállítás a báziselemként megadott elem bal tulajdonságértékét igazítja az igazítandó elem bal tulajdonságértékéhez. A bázis és igazított elemek tulajdonságainak azonos csoportban(vízszintes/függőleges) kell lenniük. Vagyis nem lehetséges például a következő igazítás ( bal(t)-fent(hez) ). Lehetőségünk van eltolással is igazítani elemeket egymáshoz. Ebben az esetben az eltolás mértékét mi állíthatjuk be tetszőlegesen.
Báziselemhez igazítás:	a menüpontot csak abban az esetben érhetjük el, ha van kijelölve báziselem. Jelöljük ki a báziselemhez igazítandó elemet(ket), majd válasszuk a Szerkesztés\báziselemhez igazítás menüpontot, vagy a báziselemhez igazítás ikont. Ezek után a báziselem beállításainak megfelelően kerülnek igazításra az elemek.
3.2.4.12 Speciális értékadás
A speciális értékadás célja az összetettebb formázási és értékadási műveletek gyorsabb megvalósítása.  Egy összetettebb formázási művelet például az, ha a nyomtatvány összes lapján lévő összes betűnek a betűméretét, betűszínét és betűstílusát megváltoztatjuk. Ezt megtehetjük úgy is, hogy az összes szöveget egyesével kijelöljük, majd egyenként beállítjuk a tetszőleges értékeket. Az ilyen műveletek gyorsabb végrehajtására használjuk inkább a speciális értékadást. A legkisebb formázható egység az egy lap, a legnagyobb a teljes nyomtatvány, de lehetséges ezt tetszőleges számú lapra is kiterjeszteni.
Válasszuk a Szerkesztés\Speciális értékadás menüpontot, vagy a speciális értékadás ikont. A speciális értékadás nevű ablakban alapértelmezett beállításként az összes oldal kijelölésre kerül, amit tetszés szerint módosíthatunk. Az egér segítségével jelöljük ki a megfelelő oldalakat. Használhatjuk az <Egy sem>, vagy a <Mind> gombokat is.
A legördülő listákból válasszuk ki a formázandó elemet és tulajdonságot, majd adjunk értéket, amit bizonyos esetekben listából történő kiválasztással, vagy a billentyűzetről történő értékbeírással tudunk megtenni. Bizonyos esetekben a program nem kínálja fel a beírható értékeket, így előfordulhat, hogy hibás érték kerül beírásra.(Pld: szöveg elem, betűtípus tulajdonság esetén az érték nem választható listából). Ebben az esetben az értékadás nem kerül végrehajtásra. Az <Új> gombbal tetszőleges számú értékadás vihető fel, melyet a <Törlés>, vagy a <Mindet törli> gombokkal törölhetünk téves értékadás esetén. A <Rendben> gombbal jóváhagyva az értékadások egymás után végrehajtásra kerülnek. A <Mégsem> gombbal a felvitt összes értékadás elvetésre kerül.
3.2.4.13 Lapok cseréje
A menüpont segítségével a tervezés sorrendjétől függetlenül a nyomtatvány lapjait tetszőleges sorrendbe tudjuk rendezni.

Válasszuk a Szerkesztés\Lapok cseréje menüpontot. A lapok sorrendjének megváltoztatása ablakban a <Fel>, <Le> gombok segítségével állítsuk be a tetszőleges sorrendet. A módosításokat lehetőségünk van jóváhagyni (Rendben), elvetni (Mégsem), vagy az eredeti állapotot visszaállítani (Eredeti sorrend).
A lapok cseréje nem lehetséges, ha:
A nyomtatvány bármelyik lapja nem rendelkezik lapazonosítóval;
Két azonos lapazonosítóval rendelkező lap szerepel és a később létrehozott nem hátlap.
3.2.4.14 Mezőazonosítók generálása
A menüpont segítségével a program generálni tudja az előre beállított sor és oszlop tulajdonságokból a név tulajdonságokat, melyeket a képlethivatkozásokban tudunk felhasználni. Így ezt a menüpontot csak akkor használjuk, ha az adatmezők oszlop és sor tulajdonságainak értékét beállítottuk a sorok, oszlopok definiálásánál leírtak szerint. Lásd a  3.2.4.8 sorok oszlopok definiálásánál.
Válasszuk a Szerkesztés\Mezőazonosítók generálása menüpontot. A Mezőazonosító generálása ablakban „A művelet sikeres” üzenet jelenik meg, melyet a <Rendben> gombbal hagyhatunk jóvá. A mezőkhöz tartozó név tulajdonságok a generált értékeket veszik fel. Ezt a következő képpen tudjuk értelmezni:
Példa egy generálás után létrejött névre: A21.
Az első karakter a mezők oszlop tulajdonságainak értékéből generálódik a következők szerint. Az 1-nek az ABC első nagy betűje van megfeleltetve. Ezt egy szám követi, melyet a mezők sor tulajdonságának értékéből határoz meg a program. Így annak a mezőnek lesz a neve A21, melynek oszlop tulajdonságának értéke 1 és sor tulajdonságának értéke 21.
Vagyis, ha a mező oszlop tulajdonságának értéke 2, akkor a B betű jön létre a generálás után. Így 1..26-ig azaz ’A’..’Z’-ig az ABC nagy betűit használhatjuk mezőazonosítók generálására. Fontos, hogy egy nyomtatványon belül két azonos névvel rendelkező mező nem szerepelhet. Ezt a program kezeli, de ha a generálás során jönne létre egy olyan név, mely már szerepel, akkor hibaüzenetet kapunk és a mező nem veheti fel ezt az értéket.
Természetesen többször előfordul, hogy egy nyomtatványon belül több olyan lap is szerepel, melyen például A1-es mezőt kell létrehoznunk. Ezt úgy tudjuk megtenni, hogy a lap név tulajdonságának is adunk egy egyedi elnevezést. Ez tetszőlegesen lehet betű is és szám is, de célszerű a lap számával azonosra állítani, mert így a generálás után egyértelműen azonosíthatóvá válik a mező.
Az első példa egy hibás név generálását mutatja be.
A nyomtatvány két lapot tartalmaz, de a lapokat nem láttuk el névvel. Az első lapon is és a második lapon is A1-es mezőre van szükségünk.
Mindkét lapon lévő mezőnek beállítjuk az oszlop tulajdonságához tartozó illetve a sor tulajdonságához tartozó értékeket. Vagyis mindkét mező oszlop tulajdonsága 1-es és sor tulajdonsága is 1-es értéket tartalmaz. A Szerkesztés\Mezőazonosítók generálása menüpontot választva a következő hibaüzenet jelenik meg „A1 azonosító már létezik”.
Ebben az esetben csak az első lapon lévő mezőnek lesz A1-es nevű azonosítója, míg a másik lapon lévő mezőnek változatlan marad.
A második példa egy helyes név generálását mutatja be.
A nyomtatvány két lapot tartalmaz, de a lapokat egyedi névazonosítóval láttuk el. Az első lapon is és a második lapon is A1-es mezőre van szükségünk.
Mindkét lapon lévő mezőnek beállítjuk az oszlop tulajdonságához tartozó illetve a sor tulajdonságához tartozó értékeket. Vagyis mindkét mező oszlop tulajdonsága 1-es és sor tulajdonsága is 1-es értéket tartalmaz. A Szerkesztés\Mezőazonosítók generálása menüpontot választva létrejönnek a helyes névazonosítók, melyeket az előtte lévő lap névazonosítója különböztet meg.
Vagyis a létrejött névazonosítók a következők: [01]A1, [02]A1.
[01]	- lap névazonosítója;
A	- oszlop;
1	- sor.
3.2.4.15 Kitöltési sorrend beállítása
A kitöltési sorrend beállítása lehetőséget biztosít az adatmezők előre meghatározott sorrendben történő kitöltéséhez. Ez a sorrend a kitöltőre vonatkozik. A sorrend azt jelenti, hogy a Tab, vagy Enter gomb megnyomása után a fókusz melyik mezőre kerüljön. A menüpontot csak abban az esetben érhetjük el, ha egynél több adatmező lett kijelölve.
Jelöljük ki a kitöltési sorrendnek megfelelően azokat az adatmezőket, melyek kitöltési sorrendjét szabályozni kívánjuk. Válasszuk a Szerkesztés\Kitöltési sorrend beállítása menüpontot, vagy a kitöltési sorrend beállítása ikont.
Pld (A vizuális tervezés során létrehoztuk a mezőket és a szövegeket, de a kitöltési sorrendet nem a létrehozásnak megfelelően szeretnénk meghatározni. Vagyis nem 1., 2., 3., 4. és 5., hanem 1., 3., 5., 2. és 4.mező kitöltési sorrendet kívánunk megadni. Ezért a mezőket ebben a sorrendben jelöljük ki egymás után, majd válasszuk a kitöltési sorrendet. Az elemek sorrendje ablak jelzi, hogy a beállítás sikeres.)
Az Elemek sorrendje ablakban megjelenő szöveg ’A sorrend beállítás sikeres’, jelzi a folyamat végét. Ez után a kitöltési sorrendben elsőként kijelölt mezőre lépve, majd az <Enter>, vagy a <Tab> gombot megnyomva a következő mezőre kerül a kitöltés fókusza.
3.2.4.16 Kitöltési sorrend táblázatra
A Szerkesztés\Kitöltési sorrend táblázatra menüpont segítségével a meglévő sorok és oszlopok beállítása után automatikusan határozható meg a táblázatra vonatkozó kitöltési sorrend. A menüpont akkor válik elérhetővé, ha a táblázat első sorában és oszlopában lévő mezőt együtt kijelöljük ugyanezen táblázat utolsó sorában és oszlopában lévő mezővel. A táblázat sorainak illetve oszlopainak száma ezen kijelölt mezők alapján kerül meghatározásra. Ezek után a Táblázat kitöltési sorrendje ablakban állíthatjuk be, hogy soros vagy oszlopos illetve teljes vagy részleges kitöltést határozunk-e meg. Ez a következő négy alternatívát teszi lehetővé:
1. Sor és teljes
2. Sor és részleges
3. Oszlop és teljes
4. Oszlop és részleges





A Sor vagy Oszlop azt határozza meg, hogy a kitöltés sorrendje soronként vagy oszloponként valósuljon-e meg. Ezen belül lehet Teljes vagy Részleges a kitöltés. A teljes, sor esetében azt jelenti, hogy a sorban található első oszloptól az utolsóig, oszlop esetében pedig az oszlopban található első sortól az utolsó sorig haladva egymás után kerül a vezérlés a mezőkre. A részleges, sor esetében egy táblázaton belül lévő rész táblázat soronkénti kitöltését határozza meg. Oszlop esetében a rész táblázat oszloponkénti kitöltését eredményezi a részleges opció kiválasztása. A táblázatban szereplő mezők Sorrend tulajdonsága a beállításoknak megfelelően kerül meghatározásra, ami alapján a kitöltés sorrendjét vezérli.
3.2.4.17 Nagyítás, kicsinyítés
A Nyomtatvány\Nagyítás illetve a Nyomtatvány\Kicsinyítés menüponttal, vagy a nagyítás, kicsinyítés ikonnal, a nyomtatvány grafikai képének méretét tudjuk szabályozni. Ezt értékbeírással, vagy a föl, le nyilak segítségével is megtehetjük egy rögzített értéktartomány között.
3.3 Nyomtatás
A Nyomtatvány\Nyomtatás menüponttal indíthatjuk el egy már megtervezett nyomtatvány kinyomtatását. A menüpont indításakor a rendszer felajánlja a nyomtatandó lapokat. Alapértelmezésben minden lap mellett a jelölőnégyzet be van jelölve. Ha nem kívánjuk kinyomtatni valamelyik lapot, abban az esetben a jelöléseket az egérrel vagy a <Mégsem> gombbal szüntethetjük meg.

3.3.1 Nyomtatás (szöveg)
A Nyomtatvány\Nyomtatás (szöveg) menüpont lehetővé teszi, hogy az adatmezőkbe írt értékeket kinyomtassuk. Felhasználása elsősorban a többsoros adatmezők esetében lehet hasznos, mivel a többsoros adatmezők vizuális megjelenésének mérete, magasság és szélesség, kisebb lehet, mint a többsoros adatmező adattartalma. Így nyomtatásnál nem lennének láthatóak a görgetősáv mozgatásával megjeleníthető szövegrészek. A nyomtatás a következő formában kerül előállításra:
Egysoros	[Lap név azonosítója] Mező név azonosítója = Adatmező adattartalma
Többsoros	Többsoros=
	1.sor…
	2.sor
	.
	n.sor
3.3.2 Nyomtatási kép
Nyomtatás előtt a képet a Nyomtatvány \ Nyomtatási kép menüpont segítségével nézhetjük meg. A nyomtatásra kerülő lapok között a felső sorban található nyilak segítségével lépkedhetünk. A nyomtatást a <Nyomtatás> gombbal ebből a menüpontból is elindíthatjuk.

A nyomtatási kép nézetből a „Vissza” menüpont választása után folytathatjuk a nyomtatványtervezést.
A nyomtatással kapcsolatos beállítási lehetőségeket a 7.5.1 Program beállítások fejezet tartalmazza.
3.4 Vizuális tervezés legfontosabb korlátai
A nyomtatványtervezés során a vizuális elemekhez tartozó bizonyos tulajdonságok meghatározott maximum és minimum értékeket vehetnek fel. További megszorításokat okoznak a nem használható karakterek. Az egész nyomtatvány tervezésére vonatkozó szabályok a következők:
Új Lap
Lapazonosító: megadása kötelező;
lapazonosító nem tartalmazhat szóközt;
lapazonosítóban megadott speciális karakterek (pl.:’-’,’/’,’\’,’?’,’:’,’;’,’_’) nem szerepelhetnek.
Hátlap:	nyomtatvány első lapja nem lehet hátlap;
hátlap után közvetlen nem állhat hátlap.
Új Blokk
Bal >= 20	(A3, A4)
Fent >= 20	(A3, A4)
Szélesség <= 760	(A4)	Szélesség <=1560	(A3)
Magasság <= 1070	(A3, A4)
Új szöveg, kép, adatmező, vonal objektum 
Bal >= 20
Fent >= 20 és Fent<1090
Az objektumok elhelyezésénél figyelembe kell venni, hogy a lap szélétől számított 20 pixelen belül helyezkedjenek el. Ellenkező esetben a nyomtatási képen nem jelenik meg az objektum egy része, vagy egésze.
4 Algoritmus tervezés
Az algoritmus tervezés során kerülnek megfogalmazásra azok az ellenőrzési szempontok, összefüggések, hibaüzenetek, amelyek a nyomtatvány kitöltése során
ellenőrzik a nyomtatvány adatainak helyességét, és hibaüzenetben tájékoztatják a felhasználót az elkövetett hibákról;
 a számított mezők esetén értéket adnak az adatmezőnek;
egy nyomtatvány lap kitölthetőségét szabályozzák.
A tervezés folyamatához tartozik továbbá a Tulajdonság ablakban található Kitöltési tulajdonságok beállítása is.
Az ellenőrzési szempontok, összefüggések megfogalmazása képletek segítségével történik.
A képleteket a Képletek kezelése ablakban vihetjük fel. Az ablak megnyitásához jelöljünk ki egy adatmezőt, és a kijelölt adatmezőn kattintsunk a jobb egér gombbal.
Ebben az esetben a következő felület kerül megjelenítésre:

Az algoritmus tervezés során létrehozott képletek lehetnek:
Mező képletek;
Lapengedélyezés;
Változók  kezelése
Nyomtatvány képletei;
Oszlopképletek;
Sorképletek;
A <Teszt>, <Rögzít>, <Mégsem>, <Vége> nyomógombok használata minden képlet felvitel esetén azonos. Használatukat a Képletek létrehozása (4.2.2) bekezdés tartalmazza.
4.1 Képletek vizuális elemekhez rendelése, ellenőrzött és számított mezők létrehozása
4.1.1 Mező képletek és tulajdonságok
A mező képletek definiálása kétféle művelet elvégzését jelenti:
első lépésben be kell állítanunk a Tulajdonságok ablakban a mező Kitöltési tulajdonságait,
második lépésben a Képletek kezelése ablakban definiálnunk kell a mezőre vonatkozó ellenőrzést vagy számítási algoritmust.
4.1.1.1 Mező kitöltési tulajdonságok beállítása
A Tulajdonságok ablakban kell beállítani annak a mezőnek a kitöltési tulajdonságait, amelyhez a képletet kapcsolni szeretnénk.

Adattípus:	A sorra kattintva, egy legördülő listából tudjuk kiválasztani a mező adattípusát, amely háromféle típusú lehet (numerikus, logikai, string) és a következő értékeket veheti fel:
Numerikus típus:
Pénz: ennél a beállításnál csak pozitív számokat tudunk írni a mezőbe, és a számok ezres bontásban jelennek meg. Minden olyan függvénynél használható az ilyen típusú mező, ahol a paraméter numerikus lehet.
Előjeles pénz: pozitív és negatív számokat egyaránt írhatunk a mezőbe. Egyébként a pénz típusú mezőnél leírtak érvényesek erre az adattípusra is.
Szám: Csak pozitív számokat lehet írni a mezőbe. Minden olyan függvénynél használható az ilyen típusú mező, ahol a paraméter numerikus lehet.
Előjeles szám: pozitív és negatív számokat egyaránt írhatunk a mezőbe. Egyébként a szám típusú mezőnél leírtak érvényesek erre az adattípusra is.
Dátum: A dátumok esetén kell ezt a típust alkalmazni. A mezőbe csak arab számok írhatók.
Logikai típus:
Logikai: A mező csak Igen / Nem értéket vehet fel. A logikai mezőnél az igen értékét X jelöli. Nem esetén üres a mező.
String típus:
Nincs: Ebben az esetben az adatmezőbe számot, betűt és egyéb karaktereket is lehet írni.
Nagybetűk és számok: A kisbetűs formába beírt betűket nagybetűvé konvertálja. Csak betűt és számot lehet a mezőbe írni.
Számok nélkül minden: Kis és nagy betűt és egyéb karakterek írhatók az adatmezőbe.
Angol nagybetűk: A kisbetűs formába beírt betűket nagybetűvé konvertálja. Csak az angol ábécében szereplő betűket lehet a mezőbe írni. (Ékezetes betűt nem fogad el.)
Magyar nagybetűk: A kisbetűs formába beírt betűket nagybetűvé konvertálja. A magyar ábécében szereplő betűket lehet a mezőbe írni.
Kód: Olyan string, amely csak számjegyeket tartalmaz. Leggyakrabban az adószám, adóazonosító jel esetén alkalmazzuk.
Azonosító:	A mező belső technikai azonosítója. Piros színnel van jelölve, mivel ez csak tájékoztató jellegű adat, nem módosítható. A rendszer automatikusan hozza létre.
Csak olvasható:	Igen / Nem értéket vehet fel. Ha azt szeretnénk, hogy az adott mezőbe ne írhasson a felhasználó, az értéket Igen-re kell állítani. Az ilyen mezőket a kitöltő programban rózsaszínnel jelöli a program.
Felülbírálható:	A számított mezők esetén megadhatjuk, hogy a kitöltő programban a mező átírható legyen, amennyiben a Beállítások menüpontban a felhasználó kikapcsolja a „program kezelje a számított mezőket” funkciót.
Hivatal tölti ki:	Az Igen / Nem értéket vehet fel. Ha a tulajdonságot Igenre állítjuk, a mező a kitöltő programban nem lesz írható, de a színe változatlan marad.
Kötelező kitölteni:	Ezt a tulajdonságot a Mező képletek ablakban is beállíthatjuk. Leírását a 4.1.1.2 bekezdés tartalmazza.
Közös azonosító:	A mező alternatív (pozíciótól függő) azonosítója. Piros színnel van jelölve, nem módosítható. A rendszer automatikusan hozza létre. Ezek az azonosítók szerepelnek az általános kitöltő program által előállított, (a bzip2 tömörítést és a titkosítást követően) elektronikusan beküldendő XML fájlban. Figyelem: a közös azonosítók képzésével kapcsolatban felhívjuk a figyelmet arra, hogy a nyomtatványtervezés során a közös azonosítók értéke módosulhat, amennyiben a mezők helye és/vagy sor-oszlop jellemzője változik a nyomtatványon belül, vagy új mező kerül a nyomtatványra.
Látható:	Lehetséges értékek: igen, nem.
	Ez a tulajdonság az Internetes kitöltőben történő megjelenésre vonatkozik. Alapértelmezett esetben a lapra vagy blokkra rakott mező látható. A látható tulajdonság értékét nem-re állítva a mező nem kerül megjelenítésre a kitöltő programban. Ezt olyan esetekben használhatjuk fel, amikor egy mezőt számítási műveletek elvégzésére használunk fel, de azt nem kívánjuk megjeleníteni.
Lehetséges értékek: A programban előre meghatározhatjuk egy mező értékkészletét.  A soron a fekete háromszögre kattintva egy érték felvivő ablak nyílik meg. Az Érték mezőben az érték rövid megnevezését vagy kódját a Megjegyzés mezőben a teljes megnevezést célszerű rögzíteni.
A kitöltő programban ezeknek a mezőknek a jobb sarkában egy piros háromszög látható. A mezőn az egér bal gombjával duplán kattintva egy legördülő listából választhatunk értéket. A lista az itt felvitt adatokat fogja tartalmazni.
Másolat azonosító	Másolat mező esetén a másolt mező nevét tartalmazza. Másolatmező létrehozásakor a másolat és a másolt mező típusának, és maximális hosszának meg kell egyeznie. A másolt mező beállításakor a típus és a hossz automatikusan beállításra kerül. 
Név:	A képletekben a mezők azonosítása, mezőhivatkozások megadása a név tulajdonság megadásával történik.
Háromféleképpen kaphat értéket:
A vizuális tervezéskor automatikusan, a mezők felrakási sorrendje szerint. Ekkor a nevének a megjelenési formája pl.:_25.
Manuális úton. Az automatikusan adott azonosítót tetszőlegesen átírhatjuk egy „beszédesebb” azonosítóra, amelyből következtetni lehet a mező tartalmára.
Generálás során. Ezt a 3.2.4.14 fejezetben ismerhetjük meg részletesen.
Segítség:	Itt adható meg egy olyan pl. a mező kitöltésére vonatkozó szöveges magyarázat, amely akkor jelenik meg, amikor a nyomtatvány felhasználója a kitöltő programban rááll az adott mezőre.

Tizedestört:	A tulajdonság lehetőséget biztosít a tizedes törtek egyszerűbb kezelésére a képletekben, valamint a vizuális megjelenés kitöltésében, amit a formátumban megadható vessző felhasználásával és a tizedes tört tulajdonságának igen értékre állításával valósíthatunk meg.
	Vizuális megjelenés szempontjából kétféle típust különböztet meg a nyomtatványtervező tizedes tört felhasználásakor. Az egyik a sok karaktert befogadó, a másik a karakterekre osztott.
	Mindkét esetben a mező adattípusa csak pénz, előjeles pénz, szám vagy előjeles szám lehet. Ezen adattípusok valamelyikének kiválasztása egyik feltétele, míg a tizedes tört tulajdonság igen értékre állítása a másik feltétele, hogy a program kezelje a tizedes törteket. Alapértelmezett esetben a létrehozott mező tizedes tulajdonsága nem értékű, vagyis nem kezeli a tizedes törteket.
	Sok karaktert befogadó típusú adatmezőbe írt tizedes
	Ebben az esetben külön a Formátum tulajdonságot nem kell megadni. Elég a mező adattípusát és igazítását a megfelelő értékre, illetve a tizedes tört tulajdonságát igen értékre állítani.
	Karakterekre osztott típusú adatmezőbe írt tizedes
	Ebben az esetben a Formátum tulajdonságot a Formátum beállítása ablakon tetszés szerint alakíthatjuk ki. A megkötés ebben az esetben az, hogy a kis szöveg mezőbe nem írhatunk értéket. (Pl.: ezer, Ft…stb)
	Működése
	Sok karaktert befogadó: a mezőt fókuszba helyezve az igazítástól függetlenül a kurzor baloldalon jelenik meg. A beírásra kerülő számok a beállításnak megfelelően balra, középre vagy jobbra kerülnek igazításra. Mindaddig egész számként kerül értelmezésre a mezőbe írt érték, amíg nem nyomjuk le a vesszőt, vagy pontot jelölő billentyűket. A ”,” vagy a ”.” karakter után írt számokat a program tized, század, ezred…stb értékként értelmezi. A mezőn belül pozícionálni a balra és jobbra nyilakkal lehet.
	Karakterekre osztott: az igazítás tulajdonságban beállított érték figyelmen kívül marad és minden esetben a vessző karakter előtti pozícióban jelenik meg a kurzor. A beírásra kerülő számok a tizedes vesszőtől balra egyesek, tízesek, százasok…stb helyiérték szerint kerülnek értelmezésre. Mindaddig egész számként kerül értelmezésre a mezőbe írt érték, amíg nem nyomjuk le a vesszőt, vagy pontot jelölő billentyűket. Ha az egész számok beírása után ”,” vagy ”.” karaktert ütöttünk, akkor a kurzor a tized, század, ezred…stb helyi értéknek megfelelő pozícióba írja az ezután beírásra kerülő számokat. A mezőn belül pozícionálni a balra és jobbra nyilakkal lehet. Csak abban az esetben tudunk a nyilak segítségével a tized, század, ezred…stb helyi értékekre pozícionálni, ha egyszer már leütésre került a ”,” vagy ”.” karakter és érték is került beírásra.
Üres és nulla megkülönböztetése:	Ha a tulajdonság az alapértelmezett Nem értéket veszi fel, és a nyomtatvány kitöltésekor az adatmezőbe 0-át írunk, a mezőhöz kapcsolt „kitöltött” elnevezésű függvény a mezőt üresnek értékeli. Ha a tulajdonság értékét Igen-re állítjuk, beírt 0 (nulla) esetén a mező kitöltöttnek minősül.
4.1.1.2 Mező képletek
A Képletek kezelése ablakon a Mező képletek fülre kattintva az ablak a következőket tartalmazza.

Mező azonosító:	Az adatmezőnek a nevét tudjuk itt kiválasztani egy legördülő listából.(Alapértelmezésben a program azt a mezőt ajánlja fel, amelyen állva az ablakot megnyitottuk.) A listában megtalálható a nyomtatványon szereplő minden adatmező.
Képlet típusa:	Itt két mező tulajdonságot tudunk beállítani.

	A <Mező számítást> abban az esetben kell választani, ha számított mezőt akarunk létrehozni. Ekkor az adatmező nem lesz írható, és rózsaszínnel jelenik meg a kitöltő programban.
	A <Mező ellenőrzést> akkor válasszuk, ha egy vagy több mezőre vonatkozó ellenőrzési szempontot szeretnénk felvinni. Ezek abban különböznek a mezőszámítástól, hogy hibaüzenetet köthetünk hozzájuk, melyek a felhasználók számára segítséget nyújtanak.
Kötelező a mező kitöltése:	Ha olyan mezőt szeretnénk létrehozni, melynek kitöltése minden esetben kötelező, akkor válasszuk ezt az opciót. Igy a mező alapértelmezésben kötelezően kitöltendő lesz. Ezekre a mezőkre, a nyomtatvány kitöltésekor a hibaablakban automatikusan megjelenik a „A mező kötelezően kitöltendő” hibaüzenet, ha a mező nincs kitöltve.
Képletek:	Itt jelennek meg a Képlet mezőben felvitt (rögzített) algoritmusok és a hibaüzenetek.

Képlet:	az algoritmusok felvitelére szolgáló mező.

Hibaszöveg:	Az ellenőrzésekhez kapcsolódó hibaüzeneteket itt tudjuk rögzíteni. Ez a hibaüzenet fog a felhasználónak megjelenni a mező hibás kitöltésekor.

Megjegyzés:	Az egyes képletekhez lehetőségünk van a saját, vagy mások számára is fontosnak vélt megjegyzéseket rögzíteni.

Figyelmeztetés:	Ha a képlet típusa Figyelmeztetés opció jelölt, akkor az Internetes kitöltő programban az ellenőrzés ablakban megjelenő hibaszöveg csak tájékoztató jellegű, nincs hatással a nyomtatvány alján lévő státusz feliratokra (Hibás vagy Ellenőrzött).
Súlyos hiba:	Ha a képlet típusa Súlyos hiba opció jelölt, akkor az Internetes kitöltő programban az adott hiba előfordulása esetén a nyomtatvány nem jelölhető meg elektronikus küldésre. 
4.1.1.3 Ellenőrzött mezők létrehozása
A Mező azonosítók közül válasszuk ki annak a mezőnek a nevét, amelyhez az ellenőrzést és a hibaüzenetet kapcsolni szeretnénk. A mezőt úgy is kiválaszthatjuk, hogy az egér bal gombjával a szerkesztési felületen választjuk ki a kívánt adatmezőt és jobb egér gombbal kattintva meghívjuk a Képletek kezelése ablakot.
A Képlet mezőbe rögzítsük a képletet a Képletek létrehozása (4.2.2) bekezdésben leírtak szerint. A képlet típusa csak logikai lehet!
Ezután a <Rögzít> gombbal mentsük el a képletet. Rögzítéskor a program automatikusan beírja a hibaüzenet szövegének a felvitt képlet szövegét, de ezt a hibaüzenet szöveget tetszőlegesen átszerkeszthetjük. 
A kitöltő programban, ezek az ellenőrzések a mezők kitöltése után, a mezőről történő lelépéskor kerülnek végrehajtásra.
A <Mégsem> gombra kattintva a felvitt képlet és a hibaüzenet nem kerül rögzítésre.
Ha a mező kötelezően kitöltendő, akkor ezt állítsuk be az Összefüggés típusában.
A felületről kilépni a <Vége> gomb megnyomásával tudunk.
Példa a mező ellenőrzésre:
Készítsük el azt az A1 mezőre vonatkozó ellenőrzést, mely szerint A1 értéke nem lehet több 400-nál.
Válasszuk ki az A1 mezőt és a képlet mezőbe írjuk be a fenti feltételt képlet formában: A1<=400. Ezután kattintsunk a Rögzít gombra. Ekkor a képlet elfogadásra kerül, és megjelenik a Hibaszöveg mezőben is. Ott a hibaüzenet szövegét írjuk át a következőre: A1 értéke nem lehet több mint 400! Ez az üzenet fog megjelenni a kitöltő programban, ha az A1 értékének 400-nál nagyobb számot adnak meg.
4.1.1.4 Számított mezők létrehozása
Számított mezők definiálásakor a mezőhöz kapcsolt képlet típusának meg kell egyeznie a mező típusával. Egy adatmezőhöz csak egy számítási algoritmus kapcsolható. A számított mezőknek a nyomtatvány kitöltése során a program ad értéket. Ha a kitöltés során a felhasznált képlet bármelyik paramétere megváltozik, a számított mező értéke újraszámolódik. A nyomtatványkitöltő programban a számított mezőnek csak akkor lesz üres a tartalma, ha a mezőhöz kötött képlet minden, nem konstans paramétere üres.
A számított mező létrehozásához az adatmező kiválasztása után (a képlet felvitel előtt) a képlet típusát állítsuk át mező számításra. A tulajdonságszerkesztőben lévő csak olvasható tulajdonság igen értékre állítása azonos az előbb leírtakkal. A számított mezőkhöz nem kapcsolhatóak hibaüzenetek, ezért ez a mező beállítása után írás ellen védett Ezután végezzük el a képlet felvitelt a Képletek létrehozása (4.2.2) bekezdésben leírtak szerint.
Amennyiben elfelejtettük beállítani a mező számítás státuszt, és azt a képlet felvitel után szeretnénk megtenni, a következő ablak jelenik meg:

Ha az <Igen> gombot választjuk, a felvitt képlet törlődik. (Az igen gombra kattintás előtt célszerű kimenteni (Ctrl+Insert) a képletet a vágólapra, hogy ne kelljen újra begépelni. A beillesztést a Shift+Insert billentyű-kombinációval végezhetjük el.) Amennyiben a <Nem> gombot választjuk a mező státusza nem változik meg, így nem hozható létre számított mező.
4.1.1.5 A NULLA megjelenítése a számított mezőkben
Ha a nyomtatvány betöltése után nullát szeretnénk megjeleníteni a numerikus adattípusú számított mezőkben, akkor a képletben a következő módon adhatjuk ezt meg: +0
Ebben az esetben a nulla akkor is megjelenítésre kerül a kitöltő programban, ha a képletben szereplő mezők még nem tartalmaznak értéket. A képletben megadott –0 esetén a mezőbe ’’ kerül.
	
4.1.1.6 Előre definiált változók a számított numerikus mezőkben megjelenítendő üres és nulla szabályozására (Nil és Zérus)
A nyomtatványtervező program tartalmaz két előre definiált változót Nil és Zérus elnevezéssel. (A változó fizikailag nem található meg a Képlet szerkesztő ablakon a Változók között, csak egy képlet paraméterében használva változóként van értelmezve.) A Nil és a Zérus a képletekben szabadon használhatók, melyek felhasználásával a nulla és üres megjelenése a számított numerikus mezőkben a következők szerint alakul:
Ha a képlet értéke NIL a mezőbe '' kerül.
Ha a képlet érteke zérus a mezőbe '0' kerül.
Összefoglalva az üres és nulla megjelenítésének lehetséges eseteit
Ha a képlet +0-ra végződik a mezőbe '0' kerül;
Ha a képlet -0-ra végződik a mezőbe '' kerül;
Ha a képlet értéke NIL a mezőbe '' kerül;
Ha a képlet érteke Zérus a mezőbe '0' kerül.
Ha a fentiek egyike sem teljesül, akkor csak abban az esetben kerül '' a mezőbe, ha a képletben szereplő összes mező üres, különben '0'.
Tehát mindegy, hogy a zárójel utáni (-0)-át vagy a nil változót alkalmazzuk, a mezőbe ebben az esetben nem íródik érték, vagyis üres marad.
Példa a számított mezőkre:
Definiáljunk egy olyan B1 számított mezőt, melynek értéke az A1 mező értékének negyed része.
Első lépésként válasszuk ki a B1 mezőt és állítsuk be a képlet típusát mező számításra.
A képlet mezőbe írjuk be a számítási algoritmust: A1 / 4
Végül kattintsunk a <Rögzít> gombra.
Ez a mező a kitöltő programban rózsaszínnel kerül megjelenítésre, és a felhasználó nem tudja módosítani a tartalmát. Ha az A1 mező értéket kap és a fókusz az A1-es mezőről egy másik mezőre kerül, a program kiszámolja és beírja a B1-es mezőbe az algoritmus által meghatározott értéket.
Ha egy számított mezőből ellenőrzött mezőt szeretnénk létrehozni, kattintsunk a képlet típusa mögött lévő Mező számítás feliratra. A státusz beállításakor a fent leírt Kérdés ablak jelenik meg, amelynek hatására a képlet vagy törlésre kerül (<Igen>), vagy változatlan formában megmarad (<Nem>).
Az új algoritmus felvitelét az előző pontokban leírtak szerint végezhetjük el.
4.1.1.6.1 Számított mező megszüntetése
Ha egy számított mezőből ellenőrzött mezőt szeretnénk létrehozni, kattintsunk a Mező számítás feliratra. Ezután a számított mezők létrehozásánál leírt kérdés jelenik meg, melynek következtében a képlet vagy törlésre kerül (<Igen>) és a Hibás képletek fülön jelenik meg, vagy változatlan formában megmarad (<Nem>).
Amennyiben szükséges a Hibás képletek fülön változtassuk meg az algoritmust. Az új algoritmus felvitelét az előző pontokban leírtak szerint végezhetjük el.
4.1.2 Lap engedélyezés és lap tulajdonságok
A lap engedélyezés beállítása kétféle művelet elvégzését jelenti:
első lépésben be kell állítanunk a Tulajdonságok ablakban a lap Kitöltési tulajdonságait,
második lépésben a Képletek kezelése ablakban definiálnunk kell a lap elérhetőségét meghatározó logikai képletet.
(A Képi tulajdonságokat a vizuális tervezés során kell beállítani. (3.2.2.2))
4.1.2.1 Kitöltési tulajdonságok beállítása

Azonosító:	A lap belső technikai azonosítója, amely piros színnel van jelölve, mivel ez csak tájékoztató jellegű adat, nem módosítható. A rendszer automatikusan hozza létre.
Főlap:	Igen / Nem értéket vehet fel. Főlapnak általában a nyomtatványok első lapját tekintjük, amely a nyomtatvány azonosítóját, nevét, a felhasználóra, meghatalmazottra, a nyomtatvány aláírására vonatkozó azonosító adatokat, címet stb. tartalmazza. Ha a tulajdonság értéke Igen, akkor a mező típusa tulajdonságnál a Másolat mezők választásakor a főlapon szereplő mezők másolható mezőként előre kerülnek a választó listában.
Maximális lapszám:	Az értéke alapértelmezetten 1. Dinamikus lapok esetében 2-9999 lehet a lapszám.
Név:	A mezőbe írva manuálisan adhatjuk meg egy lap azonosítóját. Az azonosítónak egyedinek kell lenni, melyet a program ellenőriz. A lapon lévő adatmezők azonosítójának generálásakor használja fel ezt a tulajdonságot.
4.1.2.2 Lap engedélyezés
Ha a nyomtatvány egy lapjának kitölthetősége - vagyis, hogy meg tudja-e nyitni a lapot a felhasználó vagy sem - függ a nyomtatvány valamely adatmezőjének értékétől, az erre vonatkozó feltételt a Lap engedélyezés ablakban tudjuk beállítani.
A fülre kattintva a felületen a következő mezők jelennek meg:
Lap kiválasztás:	Itt választhatjuk ki a legördülő lista segítségével annak a lapnak az azonosítóját, amelyre a lapengedélyezés feltételeit be akarjuk állítani. Az aktív lap azonosítóját zölddel, a lapengedélyezési feltételt már tartalmazóét kékkel, a feltételt még nem tartalmazóét feketével jelöli a program.
Keletkezett változó neve:	A program által generált kód.
Törlés:	Ez a gomb egy már rögzített képlet törlésére szolgál.
Képletek:	itt jelenik meg az algoritmus, amelyet a Képlet mezőben rögzítünk. Minden laphoz csak egy algoritmus tartozhat.
Képlet:	az algoritmusok felvitelére szolgáló mező.
A feltételt a Képletek sorban kell rögzíteni a 4.2.2 bekezdés szerint.
Egyedi hibaüzenetet kapcsolhatunk a lapokhoz, de minden lapengedélyezés feltételétől függetlenül, minden lap esetén ugyanaz a kezdő hibaüzenet jelenik meg a nyomtatvány kitöltése során, melyet az általunk megadott hibaszöveg egészít ki.: „A lapot nem kell / nem szabad kitölteni!” + „Tetszőleges hibaüzenet szövege!”.
Példa a lapengedélyezésre:
Példánk szerint a 02-es lapot csak akkor tudja megnyitni a felhasználó, ha a 01-es lapon a B2-es mező ki van töltve.
Válasszuk ki a 02-es lapot, valamint egy függvény segítségével fogalmazzuk meg és a Képlet sorba rögzítsük a fent leírt feltételt.
A képletünk a következő lesz: kitöltött ([01] B2), amit a B lap lapengedélyezésére kötünk.

A <Rögzít> gombra kattintva a képlet mentésre kerül.
A kitöltő programban alapértelmezésben a 02-es lap nem lesz elérhető. Ha a felhasználó rákattint a lapfülre, „A lapot nem kell / nem szabad kitölteni! + A [B] lapot csak akkor tudja megnyitni...” felirat kerül megjelenítésre. Amennyiben a 01-es lapon a B2-as mezőt kitölti, a 02-es lap is elérhetővé válik.

Ha a hibaüzenet szövegét szeretnénk kiegészíteni, akkor a Hibaszöveg mezőbe írva tehetjük ezt meg. Sortörést a „#13”-as kód hibaszövegben történő elhelyezésével hozhatunk létre.

4.1.3 Nyomtatvány képletei

A nyomtatvány képletei képernyőn tudjuk rögzíteni azokat az ellenőrzéseket, amelyek több mezőt érintenek, ezért konkrétan nem kapcsolhatóak egy mezőhöz, vagy számított mezőhöz kapcsolódnak.
A Képletek, Képlet és Hibaszöveg mezőkre ugyanazok a kitöltési tulajdonságok vonatkoznak, mint a Mező képleteknél leírtak (Lásd.: 4.1.1.2).
A kitöltés során a nyomtatványhoz kapcsolt ellenőrzések csak az Ellenőrzés menüpont futtatásakor kerülnek végrehajtásra. A hibaüzenetek „(Nyomtatvány)” felirattal jelennek meg a nyomtatványhoz tartozó hibalistában. A kitöltőben ezen hibaüzeneteken az egér bal gombjával történő dupla kattintás nem tud fókuszba hozni egy konkrét mezőt, mivel ezen hibaüzenetek nyomtatvány szintűek.
Példa egy nyomtatványhoz kötött ellenőrzésre:
Az ellenőrzési szempontunk szerint ha az 01-es lapon szereplő mező nagyobb mint 0, akkor a 08-as lapon szereplő A35-ös mezőnek is nagyobbnak kell lenni mint 0.
Fogalmazzuk meg a feltételt és írjuk be a Képlet mezőbe: [01]D4>0 => [08]A35>0.
Ha a <TAB> gombot megnyomjuk, akkor a Hibaszöveg mezőbe bemásolásra kerül a képlet, amit tetszés szerint módosíthatunk. Írjuk át a hibaszöveget a következőre: „Ha a 01-es lapon D4>0, akkor a 08-as lapon A35>0 feltételnek teljesülni kell”. A <Rögzít> gombbal mentsük el.
Ha a kitöltő programban a feltétel nem teljesül, akkor az ellenőrző funkció futtatásakor az itt leírt üzenet kerül megjelenítésre.

4.1.4 Oszlopképletek
A programban a vizuális tervezés során létrehozott oszlopokhoz is kapcsolhatunk képleteket. 
Oszlopképletet abban az esetben célszerű alkalmazni (mező vagy nyomtatvány képlet helyett), ha az oszlop minden mezőjéhez, vagy egy folytonos mezőtartományához tartalmában ugyanazt a képletet és hibaüzenetet kapcsolnánk.
Az Oszlopképletek fülre kattintva a következő mezőket láthatjuk:

Oszlop kiválasztása:	A vizuális tervezés során létrehozott oszlopok azonosítóit tartalmazza a legördülő lista. Itt választhatjuk ki annak az oszlopnak az azonosítóját, amelyhez ellenőrzést akarunk felvinni. Az aktív oszlop azonosítóját zölddel, a feltételt már tartalmazó oszlopét kékkel, a feltételt még nem tartalmazóét feketével jelöli a program.
Képlet típusa:	Itt állíthatjuk be, hogy „Oszlop ellenőrzést” vagy „Oszlop számítást” akarunk-e végezni.
A Képletek, Képlet, Hibaszöveg és Megjegyzés mezőkre ugyanazok a tulajdonságok vonatkoznak, mint a Mező képleteknél leírtak (Lásd.:4.1.1.2)
4.1.4.1 Oszlop ellenőrzés létrehozása
Az Oszlopok kiválasztása mezőben válasszuk ki azt az oszlopot, amely mezőin tartalmában ugyanazt az ellenőrzést szeretnénk elvégezni. A Képlet típusát állítsuk be Oszlop ellenőrzésre. (Ha az egérrel a képlet típusára állunk, egy kéz jelenik meg. A képlet típusán egyet kattintva állíthatjuk be a kívánt értéket.) Ezután a Képletek mezőben végezzük el a képletek felvitelét.(Lásd: 4.2.2.). Oszlop ellenőrzés esetén az ellenőrzési művelet minden oszlophoz tartozó mező kitöltésekor lefut.
A képlethez tartozó hibaüzenetet a Hibaüzenetek létrehozása (4.2.4) bekezdésben leírtak szerint végezhetjük el. A kitöltő programban a hibásan kitöltött mezőnél fog ez az üzenet megjelenni.
Példa egy oszlopellenőrzésre:
Példánk szerint a 03-as lapon szerepeljen „A” és „B” oszlop, amely 20 mezőből áll (01…20 –ig). A „B” oszlop mezőire egyenként igaz, hogy ha ugyanabban a sorban az „A” oszlopban szereplő mező nagyobb mint 0, akkor ki kell tölteni a „B” oszlopban szereplő mezőt is.
A fenti feltételt soronként is megfogalmazhatnánk, de mivel ez túlságosan hosszadalmas lenne (20-szor kellene ugyanazt a feltételt rögzíteni), ezért itt célszerű az oszlopképlet alkalmazása egyetlen képlet felvitellel.
A tervezés során létrehoztunk az „A” oszlopra egy [03]_A, a „B” oszlopra egy [03]_B oszlopazonosítóval rendelkező oszlopot.
Válasszuk ki [03]_A-t a felajánlott listából.
Rögzítsük a Képlet mezőbe a feltételt és kattintsunk a <Rögzít> gombra: [03]_A>0 => kitöltött ([03]_B).
Írjuk be a Hibaszöveget: „Ha A oszlopbeli érték nagyobb, mint 0, akkor B oszlop legyen kitöltött !”
A kitöltő programban ez a feltétel minden érintett oszlop és sor esetén ellenőrzésre kerül. A kitöltés ahányszor nem felel meg a feltételnek, a hibaüzenet annyiszor fog megjelenni a felhasználó számára az oszlopképletben szereplő egyes mezők elhagyása után.
4.1.4.2 Számított oszlop létrehozása, megszüntetése
Az Oszlopok kiválasztása mezőben válasszuk ki azt az oszlop-azonosítót, amelyet számított oszlopként szeretnénk definiálni. A Képlet típusát állítsuk be Oszlopszámításra. Ezután a Képletek mezőben végezzük el a képletek felvitelét.(Lásd: 4.2.2)
Amennyiben a képlet felvitel után szeretnénk az Oszlop számítás képlet típust beállítani, a következő figyelmeztetés/kérdés jelenik meg:
Ha az <Igen> gombot választjuk, a felvitt képlet törlődik. (Az igen gombra kattintás előtt célszerű kimenteni (Ctrl+Insert) a képletet a vágólapra, hogy ne kelljen újra begépelni. A beillesztést a Shift+Insert billentyű-kombinációval végezhetjük el.)
Amennyiben a <Nem> gombot választjuk a képlet típusa nem változik meg, így nem hozható létre számított oszlop.
Példa egy számított oszlopra:
Egy nyomtatvány 04-es lapján az „A” oszlopbeli mezők értéke legyen egyenlő  ugyanazon a lapon szereplő „B” oszlop mezőinek kétszeresével. Ez a feltétel soronként igaz.
Válasszuk ki az „A” oszlop azonosítóját és a képlet sorba rögzítsük fel a számítás algoritmusát.
A számítási algoritmus a következő: [04]_B*2.
Az „A” oszlop mezői a kitöltő programban rózsaszínnel fognak megjelenni, és a felhasználó nem tudja módosítani a tartalmát. Ha a „B” oszlop valamelyik mezője értéket kap, a program kiszámolja és beírja a „A” oszlop ugyanazon sorába az algoritmus által meghatározott értéket.
Számított oszlop megszüntetése
Ha egy számított oszlopból ellenőrzött oszlopot szeretnénk létrehozni, az Oszlop számítás képlet típust meg kell változtatnunk Oszlop ellenőrzésre, továbbá értelemszerűen meg kell változtatnunk az algoritmust is. A típus beállításakor a fentebb leírt Kérdés ablak jelenik meg, amelynek hatására a képlet vagy törlésre kerül (<Igen>), vagy változatlan formában megmarad (<Nem>).
4.1.5 Sorképletek
A programban a vizuális tervezés során létrehozott sorokhoz is kapcsolhatunk képleteket.
Sorképletet abban az esetben célszerű alkalmazni (mező vagy nyomtatvány képlet helyett), ha a sor minden mezőjéhez tartalmában ugyanazt a képletet és hibaüzenetet kapcsolnánk.

Az Sorképletek fülre kattintva a következő mezőket láthatjuk:
Sor kiválasztása:	A vizuális tervezés során definiált sorok azonosítóit tartalmazza a legördülő lista. Itt választhatjuk ki annak a sornak az azonosítóját, amelyhez ellenőrzést akarunk felvinni. Az aktív sor azonosítóját zölddel, a feltételt már tartalmazó sorét kékkel, a feltételt még nem tartalmazóét feketével jelöli a program.
Képlet típusa:	Itt állíthatjuk be, hogy „Sor ellenőrzést” vagy „Sor számítást” akarunk-e végezni.
A Képletek, Képlet, Hibaszöveg és Megjegyzés mezőkre ugyanazok a tulajdonságok vonatkoznak, mint a Mező képleteknél leírtak (Lásd: 4.1.1.2)
4.1.5.1 Sor ellenőrzés létrehozása
A Sor kiválasztása mezőben, a legördülő listából válasszuk ki annak a sornak az azonosítóját, amelyhez ellenőrzést szeretnénk definiálni. A Képlet típusát – az egér segítségével - állítsuk be Sor ellenőrzésre. A Képlet mezőben rögzítsük az ellenőrzés képletét (Lásd: 4.2.2), és a Hibaszöveget (4.2.4).
A felvitt ellenőrzés - a kitöltő programban - a sor bármely mezőjének kitöltésekor lefut, és a hibaüzenet a hibás mezőre fog mutatni.
Példa egy sor ellenőrzésre:
Egy nyomtatvány 04-es lapján a 01-es sor mezőinek értéke legyen nagyobb ugyanazon a lapon szereplő 02-es és 03-es sor mezőinek összegénél. Ez a feltétel oszloponként igaz. A sor 13 oszlopból áll. Az oszlopok elnevezés: a…m az abc szerint.
Válasszuk ki az 01-es sor azonosítóját és a képlet típusát állítsuk be Sor ellenőrzésre.
Rögzítsük a képlet sorba az ellenőrzési feltétel algoritmusát. [04]_01 > [04]_02 + [04]_03
A Rögzítés után az alapértelmezett hibaüzenet szövegét írjuk át a következőre: A 04-es lapon 01m > 02 m + 03m feltételnek oszloponként teljesülni kell!
A kitöltő programban ha a 01-es sor mezőinek értéket adunk, arra a fent megadott feltételnek teljesülni kell. Ha a feltétel nem teljesül a hibaüzenet annyiszor fog megjelenni a felhasználó számára ahány hibásan kitöltött mező van az adott sorképlet sorában szereplő mezők között.
4.1.5.2 Számított sor létrehozása, megszüntetése
A Sor kiválasztása mezőben, a legördülő listából válasszuk ki annak a sornak az azonosítóját, amelyhez számítási algoritmust szeretnénk definiálni. A Képlet típusát – az egér segítségével - állítsuk be Sor számításra. Ez után a Képlet mezőben rögzítsük a kívánt képletet (Lásd:4.2.2). Hibaüzenetet ebben az esetben sem kapcsolhatunk a számításhoz.
Amennyiben a képlet felvitel után szeretnénk a Sor számítás képlet típust beállítani, a Számított oszlop létrehozásánál leírtakat kell alkalmazni. (4.1.4.2).
Példa egy számított sorra:
Egy nyomtatvány 02-es lapján a 1-es sor mezőinek értéke legyen egyenlő ugyanazon a lapon szereplő 03-as és 04-es sor mezőinek összegével. Ez a feltétel oszloponként igaz.
Válasszuk ki az 01-es sor azonosítóját és a képlet típusát állítsuk be Sor számításra.
Rögzítsük fel a számítás algoritmusát.
A számítási algoritmus a következő: [02]_03+[02]_04.
A 01-es sor mezői a kitöltő programban rózsaszínnel fognak megjelenni, és a felhasználó nem tudja módosítani a tartalmát. Ha a 03 vagy 04-es sor valamelyik mezője értéket kap, a program kiszámolja, és beírja a 01-es sorba az algoritmus által meghatározott értéket.
Ha egy számított sorból ellenőrzött sort szeretnénk létrehozni, a Sor számítás képlet típust – az egér segítségével - meg kell változtatnunk Sor ellenőrzésre, továbbá értelemszerűen meg kell változtatnunk az algoritmust is.  A típus beállításakor a Számított oszlop létrehozása (4.1.4.2) bekezdésben leírt Kérdés ablak jelenik meg, amelynek hatására a típus megváltozik és a képlet törlésre kerül (<Igen>). Ezután fel kell vinnünk az ellenőrzéshez a képletet, és a hibaüzenetet a 4.2.2 és a 4.2.4 pontban leírtak szerint. Nemleges válasz esetén a sortörlést és a típusváltást nem hajtja végre a program.
4.2 Algoritmusok definiálása
4.2.1 Az algoritmus tervezés eszközei
A mezőellenőrzések és számított mezők definiálása a mezők, oszlopok, sorok, változók azonosítóinak megadásával és a közöttük értelmezett matematikai, logikai műveletek, és függvények segítségével történik.
Az ellenőrzések és számított mezők képleteinek megfogalmazásához a következő műveleteket használhatjuk:
Aritmetikai operátorok
Összeadás:	+
Kivonás:	-
Szorzás:	*
Osztás:	/
Logikai műveletek
„És” művelet:	és, and
„Vagy” művelet:	vagy, or
Kizáró „vagy”:	xor
Ekvivalencia (akkor és csak akkor):	< = >
Implikáció (akkor): 	=>
Összehasonlító műveletek
Egyenlő:	=
Nagyobb:	<
Kisebb:	>
Nagyobb egyenlő:	<=
Kisebb egyenlő:	>=
Nem egyenlő:	<>
Függvények
A programban előre definiált függvények közül választhatunk a képlet felvitel során. A függvények listáját és részletes leírásukat a 9.1-es melléklet tartalmazza. Amennyiben a felsorolt függvények közül egyik sem alkalmas a kívánt művelet végrehajtására, akkor az kívánt függvény elkészítését a  Pillér kft-től kell megrendelni. Az új függvény csak egy új verziójú - az adott függvényt is tartalmazó - tervezővel használható.
4.2.2 Képletek létrehozás
A képletek felvitele minden ellenőrzött és számított mező létrehozásánál azonos eljárással történik:
Az azonosítók közül válasszuk ki annak az elemnek a nevét, amelyhez a képletet (ellenőrzést és a hibaüzenetet) kapcsolni szeretnénk.
Ekkor a Képletek mezőben megjelenik egy sor, ahová az új ellenőrzés fog kerülni. Az aktív sort a program sárga színnel jelöli. Ez után az egérrel kattintsunk a Képlet felviteli mezőbe.
Az ellenőrzési algoritmusokat többféle módon vihetjük fel az kiválasztott elemhez:
A Képlet fehér mezőjén állva kattintsunk az egér jobb gombjával. Ekkor a következő ablak jelenik meg:
A Szöveg beszúrása ablak minden olyan – a nyomtatványnál definiált – mező nevet, változó nevet, és a programban megadható függvényt tartalmaz, amelyet a képletek megfogalmazásához használhatunk. A kiválasztott elemen az egér bal gombjával kettőt kattintva, az megjelenik a Képlet mezőben. Az elemek keresését segíti a fülek fölött elhelyezkedő kereső felület.
Az ablakban a fülekre kattintva – listaszerűen – a következő adatokat láthatjuk:
Mezők:	a nyomtatvány összes adatmezőjének nevét;
Függvények:	a programban felhasználható összes függvénynevet;
Változók:	a Változók kezelése fülön a nyomtatványhoz definiált változókat;
Sorok:	a nyomtatvány vizuális tervezése során létrehozott sorok azonosítóit;
Oszlopok:	a nyomtatvány vizuális tervezése során létrehozott oszlopok azonosítóit.
(Az „Egy lapon minden” opcióra kattintva az ablakban lévő adatok 5 fül helyett 1 fülön, abc sorrendbe rendezve is megjeleníthetők.)
Második lehetőség a képlet felvitelre - amennyiben az adatmezők, oszlopok, sorok, változó azonosítóját és / vagy az alkalmazandó függvény nevét ismerjük -, ha a Képlet sorba egyszerűen begépeljük az adatokat. Nem szükséges a Szöveg beszúrás ablak használata.
Harmadik lehetőség: ha csak a függvény nevét ismerjük, de az azonosítókat nem, akkor célszerű a képlet rögzítés során a Képletek kezelése ablak bal alsó sarkában található piros lefelé mutató nyílnak a használata.

A nyílra kattintva az ablak összezáródik és csak a képlet felvitel sor lesz látható. Ez után szabadon lépkedhetünk a nyomtatvány lapjai között, és kiválaszthatjuk azt az adatmezőt, amelyre az algoritmus megfogalmazásához szükségünk van. A kiválasztott mezőn egyet kattintva (egér bal gombjával) annak neve megjelenik a Képlet sorban.

Ha a felfelé mutató piros nyílra kattintunk újra teljes méretben és tartalommal láthatjuk a Képletek kezelése ablakot.
A felvitt képletet a <Rögzít> gombbal mentjük el a nyomtatványhoz. A program csak a szintaktikailag hibátlan képleteket engedi menteni. Hibás képlet esetén a hiba okára utaló üzenet jelenik meg. A képlet csak a javítás után menthető el.
A <Mégsem> gombra kattintva az eddig rögzítésre került képlet nem kerül mentésre.
A képletek végleges mentésére a Nyomtatvány / Mentés megfelelő menüpontját kell használni. A szerkesztés alatt álló nyomtatvány bezárása előtt, vagy szerkesztés közben – amennyiben a módosításokat meg kívánjuk tartani – mindenképpen szükséges a Mentés funkció használata is.
4.2.3 Képletek tesztelése
A képletek rögzítése után lehetőség van arra, hogy egy gyors teszt segítségével elellenőrizzük annak működését.
Álljunk rá arra a képlet sorra, amelyet tesztelni akarunk A <Teszt> gombra kattintva a következő ablak jelenik meg:

Ebben az ablakban bal oldalt láthatjuk azokat a változókat, amelyeket a képletben használunk. A változóknak a jobb oldali oszlopban adhatunk értéket. A <Teszt> gombra kattintva a program elvégzi a tesztadatokon a képletben leírt műveletet. A művelet eredménye (false (hibás), true (igaz) érték) a paraméter tábla alatt jelenik meg. A <Behelyettesítés> gomb hatására a képlet megjelenítésre kerül.
4.2.4 Hibaüzenetek létrehozása
Az ellenőrzésekhez kapcsolódóan egyedi hibaüzeneteket a Mező képletek, Oszlop képletek, Sor képletek és a Nyomtatvány képletek esetében kell definiálni. Alapértelmezésben a képletek felvitelénél a <Rögzít> gomb megnyomása után a felvitt képlet szövege jelenik meg hibaüzenetként. Ezt a szöveget célszerű a felhasználó számára is jól érthető módon átfogalmazni.
A hibaüzenet szövegének módosítását, új hibaüzenet felvitelét a következőképpen tehetjük meg:
A megfelelő fülön válasszuk ki a Képletek mezőben azt a képlet sort, amelyhez a hibaüzenetet kapcsolni szeretnénk. Ezután a <TAB> vagy egér használatával hozzuk fókuszba a Hibaszöveg mezőt. és ott adjuk meg az általunk kívánt tetszőleges hibaüzenetet. Majd a <Rögzít> gombbal mentsük el a hibaüzenetünket.
Amennyiben a módosítást mégsem akarjuk végrehajtani kattintsunk a <Mégsem> gombra.
4.2.5 Új képletsor felvitele, képletek mozgatása (végrehajtási sorrend módosítása)
A Képletek ablakban a jobb egér gombbal kattintva a következő menü lesz látható:

A menüben a következő műveletek elvégzésére adhatunk utasításokat:
Új sor felvétele: az utasítás végrehajtásakor a Képletek mezőben létrejön egy üres sor, amit kijelölhetünk (sárga színű lesz) adatfelvitelre. Új képlet felvitelre csak a mező, oszlop, sor és nyomtatvány ellenőrzés esetén van lehetőség. Számított elemeknél (például változók) nincs lehetőség új sor felvételére.
A képletek sorrendje meghatározza a kitöltőben az ellenőrzések végrehajtási sorrendjét. (Az ellenőrzés az első hibás feltétel után leáll.) Ha nem a megfelelő sorrendben kerületek a képletek rögzítésre, módunkban áll a képleteket elmozgatni.
Az Egy sorral feljebb, Egy sorral lejjebb, Legfelülre, Legalulra, utasításokkal egy előre kiválasztott ellenőrzést tudunk a Képletek ablakban elmozgatni. 
A sor törlése menüponttal végezhetjük el fölöslegesen felvitt, vagy hibás képletsorok teljes törlését.
A Sor nyomtatványhoz rendelésével rakhatunk át a Mező képletekből a Nyomtatvány képleteihez egy előre kiválasztott képletet hibaüzenettel együtt. Ez a menü, csak a Mező képletek fül esetén jelenik meg.
A Nyomtatvány képletek fülön a menünek ebben a sorában a Sor mezőhöz rendelése felirat található. Az áthelyezendő képletsort kiválasztva és a menüpontra kattintva a képlet, szintén hibaüzenettel együtt átkerül a Mező képletek közé.
4.2.6 Változók kezelése
 A programban megadhatók képlettel meghatározott változók, amelyek más képletekben tetszőleges helyen felhasználhatók.

A változókat Változók kezelése fülön definiálhatjuk.
A fül a következő mezőket tartalmazza:
Változó:	Nyomtatványhoz megadott változók neveit tartalmazza;
Típusa:	A változó típusa három féle lehet: logikai, numerikus, string;
Képletek:	A Képletben megadott változó tartalma rögzítés után ide íródik be;
Képlet:	Itt adhatjuk meg egy változó kiszámításának módját, matematikai, logikai műveletek és függvények segítségével;
Hibaszöveg:	Nem adható meg;
Megjegyzés:	Tetszőleges szöveg.
Változók definiálása:
Az <Új> gombbal vehetünk fel a nyomtatványhoz egy új változót. A Változó megadása ablakban meg kell adnunk a változó nevét és típusát. Az <OK> gombra kattintva a felvitt változó a Változó mezőből kiválasztható lesz. A Képlet mezőben a Mező képleteknél leírt módon (4.1.1.2) adhatjuk meg egy változó tartalmát. A képlet típusának meg kell egyezni a változó típusával.
Változók törlése:
A fölösleges vagy rossz változókat a <Törlés> gombbal törölhetjük ki a Változók listájából. Figyelem! Ha egy változó már szerepel valamely képletben és kitöröljük, akkor a képlet hibalistára kerül.

5 Nyomtatvány tulajdonságai és kapcsolat adatok
5.1 Nyomtatvány tulajdonságai
A  ikonra kattintva információt kaphatunk az aktuálisan szerkesztés alatt álló nyomtatvány legfontosabb tulajdonságairól, illetve beállíthatjuk a nyomtatványkitöltő programban létrehozott boríték mezőkre vonatkozó összerendeléseket, valamint a nyomtatványunk verziószámát és egyéb működést befolyásoló paramétereket.


 
Azonosító
A nyomtatvány azonosítója csak tájékoztató jellegű, olvasható információ. 

Verzió
A tervezés alatt álló nyomtatvány verziószáma.

Nyomtatvány információ
A Nyomtatvány információban a nyomtatvány hosszú neve vagy egyéb nyomtatványra jellemző publikus információ adható meg. Az itt megadott adat a nyomtatványkitöltő program Új nyomtatvány létrehozása ablak Információ oszlopában jelenik meg. 

Beküldés módja
A Beküldés módja tulajdonsággal állítható be, hogy a nyomtatványt milyen módon, formában fogadja el az azt kibocsátó szervezet. 
Értékei:
1. Nem beállított  - A nyomtatvány papíron és elektronikusan is beadható.
2. Csak papíron beküldhető  - Csak nyomtatott formában, papír alapon küldhető be. A kitöltőben Elektronikus küldésre történő megjelöléskor a program hibaüzenetet küld. 
3. Papíron vagy elektronikusan beküldhető - A nyomtatvány papíron és elektronikusan is beadható. 
4. Csak elektronikusan beküldhető - Papír formában az űrlap nem adható be. A kitöltőben nyomtatáskor nem kerül rá a 2D pontkód.

Nyomtatvány kategória
A nyomtatvány kategória tulajdonsággal a nyomtatványokat kategorizálni lehet az előre rögzített kategóriák közül. Egy nyomtatványhoz csak egy kategória választható. 
Az itt megadott érték az ÁNYK felhasználók számára a nyomtatványok közötti kategória szerinti szűrésre ad lehetőséget. 
Amennyiben egy nyomtatványban szereplő kategória betöltéskor nem szerepel az aktuális választható kategóriák között, akkor az „Nem beállított” értékkel jelenik meg a nyomtatvány tulajdonságaiban.  Ebben az esetben a kategóriát újra be kell állítani. 
A kategóriák rögzítése a Beállítások/Nyomtatvány kategóriák karbantartása menüpontban történik. 

A nyomtatvány és a csatolmány elektronikusan aláírható AVDH szolgáltatással 
A funkció egy csatolmányos nyomtatványnál az Azonosításra Visszavezetett Dokumentum Hitelesítés (AVDH) szolgáltatás igénybevételének lehetőségét teremti meg.   
Ha az opció be van kapcsolva (pipával jelölt) - és a csatolmány típusok definiálásra kerültek a nyomtatványon - akkor olyan nyomtatvány készül a tervezőben, amelynél az ÁNYK program felajánlja az AVDH szolgáltatás igénybevételét a Kapcsolat az ügyfélkapuval /Nyomtatvány megjelölése elektronikus beküldésre menüpont meghívása során. Az AVDH szolgáltatás a nyomtatvány és a csatolmányok lenyomatait látja el digitális aláírással.
Az AVDH szolgáltatás bejelölésének kötelező feltételei:
A Beküldés módja nem lehet„Csak papíron beküldhető” állapotú.
A Nyomtatvány / Csatolmánytípusok szerkesztése menüpontban a csatolmánytípust definiálni kell. 

Verzió érvényesség ellenőrzése
A „Verzió érvényesség ellenőrzése” jelölőnégyzettel beállítható, hogy az ÁNYK-ban vizsgálni kell-e a nyomtatvány hatályosságát a nyomtatvány vagy xml megnyitásakor.
A Verzió érvényesség ellenőrzés bejelölésének kötelező feltételei: 
A Beküldés módja nem lehet „Csak papíron beküldhető” állapotú.
Beállítások/Szervezet adatok beállítása menüpont alatt a Frissítés nyomtatványonként” opció jelölt.


Nyomtatvány véglegesítés
A Nyomtatvány véglegesítése opció lehetőséget biztosít arra, hogy a megtervezett nyomtatványunkon lévő összes adatmező Közös azonosítóját véglegesítsük. Ez azt jelenti, hogy az opció bekapcsolása után (pipával jelölt), az új adatmezők létrehozásakor a közös azonosítók képzése megváltozik, de a véglegesítés előtt létrehozásra került mezők közös azonosítói változatlanok maradnak.
Alapértelmezetten ez az opció kikapcsolt (pipával nem jelölt). Ilyenkor a közös azonosítók képzésére a következők irányadóak:
1. a létrehozásra került mezők közös azonosítói változhatnak a mezők elhelyezkedésének függvényében;
2. a lapok felcserélésével a mezők közös azonosítói a lapok elhelyezkedésének sorrendjében megváltoznak;
3. mezőkhöz tartozó oszlop és sor tulajdonság értékek belekerülnek a közös azonosítóba, így ezen tulajdonságok értékének változása módosítja a közös azonosítókat.
Ha a Nyomtatvány véglegesítve opció bekapcsolt, akkor a közös azonosítók képzése a következők szerint alakul:
1. véglegesítés előtti mezők közös azonosítói változatlanok maradnak;
2. újonnan létrehozott mezők közös azonosítói ideiglenesen három darab kérdőjelet kapnak értékül ”???”, jelezve a nyomtatvány tervezőjének, hogy a nyomtatvány már véglegesítésre került;
3. a közös azonosítók a nyomtatvány mentésekor, illetve a mentés kitöltőhöz funkció  indításakor kapnak értéket;
4. véglegesítés után létrehozott mezők létrehozásuk sorrendjében kapnak sorszámot a közös azonosító osztásakor. 
A véglegesítésére vonatkozó egyéb fontos tudnivalók:
1. A véglegesítés megszüntetésével a mezők közös azonosítói újra kiosztásra kerülnek az alapértelmezett szabály szerint.
2. ha véglegesítés után az újonnan létrehozott mezőhöz tartozó sor illetve oszlop tulajdonság értéke nulla és a közös azonosító ezen értékek mellett került meghatározására, akkor a sor és oszlop tulajdonságokhoz tartozó értékek változását nem követi a közös azonosító. Vagyis a mezőkhöz tartozó sor és oszlop tulajdonságok értékeit még a közös azonosítók meghatározása előtti három kérdőjelet tartalmazó ”???” állapotban állítsuk be.
3. ha a nyomtatványt már véglegesítettük és a mezők közös azonosítója meghatározásra került, és ezután egy mezőt valamiért törlünk a nyomtatványról, a következő létrehozásra kerülő mező közös azonosítója nem kapja meg értékül a törölt mező közös azonosítóját. (Szükség esetén a törölt mezőhöz tartozó közös azonosítót a műveletek visszavonásával  (Szerkesztés\Visszavonás menüpont) állíthatjuk vissza.)
4. Véglegesítés után létrehozható mezők száma korlátos. Nem táblázatos mezőknél 499, Táblázatosoknál (sor, oszlop tulajdonság be van állítva) 49999 mező hozható létre, Ezért a véglegesítés opciót csak a véglegesnek mondható kép kialakítása után célszerű bekapcsolni. 
5. Véglegesítés után statikus lapok dinamikussá alakítása nem lehetséges. Bár a lap dinamikus lesz, de a lapon lévő mezők közös azonosítói statikusak maradnak, így a dinamikus lapok kitöltésekor a kitöltő program csak az első lap adatát fogja lementeni.
	Véglegesítés után dinamikus lap csak Új lapként hozható létre.
6. A dinamikus lap tulajdonságot (Lap/lapok száma) első mentés előtt kell meghatározni.
7. Véglegesítés után új lapot utolsó lapként kell létrehozni, és csak mentés után szabad a helyére illeszteni. Ezáltal elkerülhető, hogy a közös azonosítóban a lapazonosító rész megegyezzen más lap azonosítójával. 

Megjegyzés
A megjegyzés felirat alatti részben a tervezés során saját magunk és mások számára feljegyzéseket írhatunk

5.1.1 Nyomtatványok verziókezelése
A nyomtatványok különböző állapotainak megkülönböztetésére a verziókezelés nyújt megoldást. A verziószám felépítése: Főverzió.Alverzió. A legnagyobb létrehozható verzió a 15.15. Alapértelmezett esetben az először létrehozásra került nyomtatvány verziószáma 1.0. A verziószámot minden egyes elkészített nyomtatvány esetében, mielőtt a ”Mentés kitöltőhöz” menüpontot választanánk célszerű beállítani. Így biztosítottá válhat a felhasználók számára, az Internetről letöltésre, majd telepítésre kerülő nyomtatványok megfelelő verzióinak az egyértelmű azonosítása.
5.1.2 KR Boríték mezők
A „Boríték mezők” fülön állíthatjuk be –a törzsadat kapcsolatokkal megegyező módon – hogy mely mezők adatai kerüljenek be KR borítékba paraméterként. Amennyiben az adott szervezet új reginfo állományt igényel, melyben a [Boritek] szekciójában lévő paraméterekben változás következett be, a boríték mezőkre vonakozó összerendeléseket újra el kell végezni a korábban megtervezett nyomtatványok esetén. Az összerendelést a Kijelölt, Törlés, Mindet törli funkciógombok segítségével lehet elvégezni.

A tulajdonság beállításokat a Rendben gombbal lehet elfogadni. Mégsem gombra elvetésre kerülnek ez elvégzett beállítások. Az elfogadás után a Mentés funkcióval menthetők a változtatások. 
5.2 Törzsadatok karbantartása
A Nyomtatvány/Törzsadatok megadása menüpontból elérhető Törzsadatok kapcsolatok ablak tartalmazza a törzsadat kapcsolatokra vonatkozó beállítási lehetőségeket. Az ablakban beállíthatjuk a nyomtatványkitöltő programban létrehozott törzsadatok adatmezőkbe történő betöltődését, vagyis a törzsadat kapcsolatok összerendelését. Egy adatmező csak egy törzsadathoz adható meg, egy törzsadathoz csak egy adatmező kapcsolódhat.


A törzsadatok törzsadat kategóriákba vannak rendezve, amelyeket egy legördülő listából lehet kiválasztani. 	
Az ablakon található gombok funkciója és működése a következők.


<Kijelölt>:	a gomb funkciója, a nyomtatványon található kijelölt mező név tulajdonságának a törzsadat kapcsolatok összerendelésénél a mezőbe írása. Az ablak megnyitása után a gomb alapértelmezett esetben inaktív. Működése: jelöljük ki az egér használatával azt az adatmezőt, amelyet hozzá akarunk rendelni a Törzsadathoz. (TAB, ENTER nem használható a kijelölésre.) Ekkor a kijelölt mezőt egy sárga kitöltő szín jelzi. Kattinson arra a törzsadatra amelyhez hozzá szeretné rendelni az adatmezőt. Ezek után a <Kijelölt> gomb aktív lesz. Nyomja meg a Kijelölt gombot. A művelet eredményeként az adatmező neve megjelenik a Kapcsolt mező oszlopban.
<Törlés>:	a gomb funkciója a nyomtatványon található, korábban meghatározott törzsadat összerendeléseknek az egyesével való törlése. Az ablak megnyitása után a gomb alapértelmezett esetben inaktív.
Működése: jelöljük ki az egér használatával egy törzsadatot, amelyhez tartozik adatmező. Ekkor a Törlés gomb aktívvá válik. Nyomja meg a Törlés gombot. A művelet eredményeként az adatmező törlésre kerül a Kapcsolt mező oszlopból.
<Mindet törli>:	az összes törzsadat összerendelést törli.
<Rendben>:		a nyomtatvány tulajdonságai ablakon elvégzett beállításokat hagyja jóvá. A módosítások mentését a Mentés funkcióval kell elvégezni.
<Mégsem>:	a program a menü aktivizálása előtti állapothoz tér vissza.

5.2.1 Az egyes törzsadat összerendelések
Főbb adatok
Adószám
Adóazonosító jel
Egyéb információ
Név
Vezetéknév
Keresztnév
Telefonszám
E-mail cím 
Fax
Nyilvántartási szám - Nyilvántartó szerv kódja
Nyilvántartási szám – Működési forma kódja
Nyilvántartási szám - Nyilvántartási sorszám
Aláírás

Székhely/állandó lakcím
Irányítószám
Település
Közterület neve
Közterület jellege
Házszám
Épület
Lépcsőház
Emelet
Ajtó

Levelezési cím
Irányítószám
Település
Közterület neve
Közterület jellege
Házszám
Épület
Lépcsőház
Emelet
Ajtó

Ügyintéző adatai
Ügyintéző neve
Ügyintéző telefonszáma
Ügyintéző e-mail címe


Nyomtatvány adatok
Időszak kezdete
Időszak vége

Számla adatok	
Pénzintézet neve
Pénzintézet-azonosító
Számla-azonosító

Egyéb adatok
VPID
Regisztrációs szám
Engedélyszám
Bejelentő adóazonosító jele
Telephely azonosító (engedélyszám, nyt. szám, stb)

Telephely cím
Irányítószám
Település
Közterület neve
Közterület jellege
Házszám
Lépcsőház
Épület
Emelet
Ajtó

Jogi képviselő adatai	
Titulus
Családi név 
Első utónév 
További utónevek
Igazolványszám
Ország
Irányítószám
Település
Közterület neve
Közterület jellege
Házszám
Épület
Lépcsőház
Emelet
Ajtó


Ügyvédi iroda adatai	
Ügyvédi Iroda neve
Ország
Irányítószám
Település
Közterület neve
Közterület jellege
Házszám
Épület
Lépcsőház
Emelet
Ajtó

Jogi képviselet egyéb adatai
Bejelentett képviselet típusa
Jogi képviselet formája
Telefon
Fax
E-mail cím
Lajstromszám

5.2.2 A törzsadat kapcsolatok beállításaira vonatkozó általános tudnivalók
A törzsadat összerendelések során a program nem ellenőrzi, hogy a nyomtatványon kijelölt mező adattípusa megfelelő-e, látható tulajdonsága, hivatal tölti ki és csak olvasható tulajdonsága milyen értékű, ezért ez a nyomtatvány tervezőjének a felelőssége.
A törzsadatok összerendelésénél beállítottak alapján az nyomtatványkitöltő programban betölthetők a törzsadatok.
5.2.3 Az összerendelt törzsadat bemutatása


A nyomtatvány mezőit, amelyek név tulajdonságát a tervező adhatja meg, összerendeljük a törzsadat kapcsolatok ablakon. Ezek után a nyomtatványkitöltő programban, a törzsadattal történő nyomtatvány megnyitás esetén, a felhasználó által korábban létrehozott törzsadatból kiolvasásra, majd beírásra kerülnek a név tulajdonság alapján összerendelt mezőkbe a megfelelő adatok.
5.3 Csatolmánytípusok szerkesztése
5.3.1 Funkció leírása
A menüpont lehetőséget biztosít a nyomtatvánnyal együtt beküldhető csatolmányok típusának, kiterjesztéseinek, minimum illetve maximum darabszámának és méretének a szabályozására.
5.3.2 Csatolmánytípusok definiálása
A csatolmányokra vonatkozó beállításokat a Nyomtatvány\Csatolmánytípusok szerkesztése menüpontban végezhetjük el, melynek alapértelmezett képernyőterve a következő:

Gombok használatának leírása:
<Hozzáad>:	Itt vihetünk fel új csatolmány típust.
<Módosít>:	a nyomtatványhoz meghatározásra került, különböző csatolmánytípusok módosítását végezhetjük el.
<Töröl>:	a nyomtatványhoz meghatározásra került csatolmánytípusokat törölhetjük.
<Rendben>:	a nyomtatványhoz meghatározásra került csatolmánytípusokat véglegesíthetjük.
<Mégsem>:	a menüpont meghívása előtti állapothoz tér vissza.
5.3.3 Csatolmánytípus tulajdonságainak megadása
A <Hozzáad> gombra kattintva megjelenik a Csatolmánytípus tulajdonságai nevű ablak, melynek alapértelmezés szerinti képernyőterve a következő:

Az ablakon található beállítási lehetőségek tárgyalása:
- Kötelező csatolni:
Jelzi, hogy a csatolmánytípushoz a kitöltőben dokumentumot kell, vagy szabad rendelni.
- Típus:
A csatolmánytípus konkrét megnevezése. Például: Pénzügyi elemzés, Cégbejegyzést igazoló okirat. Az adat megadása kötelező. Megmutatja, hogy milyen célból történik a dokumentumok csatolása.
- Minimum és Maximum
Megadja a csatolmánytípushoz csatolható dokumentumok számát.
Ha a Minimum értéke 0, akkor dokumentumot nem kötelező csatolni, de bármennyit lehet a Maximum által meghatározott mennyiségig.
Ha a Minimum nem 0, akkor legalább a Minimum által meghatározott számú dokumentum csatolását írja elő a program.
Ha a Maximum 0, akkor tetszőleges számú dokumentum csatolható, de legalább a Minimum által meghatározott mennyiségtől.
Például:
Minimum
Maximum


0
0
Bármennyi

3
0
Legalább 3

0
3
Legfeljebb 3

3
3
Pontosan 3

1
3
Legalább 1, de legfeljebb 3
Csatolható dokumentumok kiterjesztései: 
Attól függően, hogy milyen Típust választottunk a hozzá tartózó kiterjesztések jelennek meg.
Gombok használatának leírása:
<Rendben>:	rögzíti a beállított értékéket
<Mégsem>:	a menüpont meghívása előtti állapothoz tér vissza.
6 Nyomtatvány ellenőrzése
6.1 Képi és algoritmikus tervezés ellenőrzése
6.1.1 Hibás képletek kezelése
Hibás képletek több okból keletkezhetnek: 
törlésre kerülnek a képletben hivatkozott mezők, oszlopok, sorok,
a mező típusát megváltoztatjuk (string, szám, logikai típusok között változtatunk),
a képletben felhasznált változó törlése esetén.
egy számított mezőre több számító képletet definiálunk.
másolat mezőre számító képletet definiálunk.
Hibás képleteket a hiba okától függően vagy a Képi és algoritmus ellenőrzés menüpont elindításakor vagy egyből a hiba bekövetkezése után jelzi a program. Mindkét esetben a Képlet ablakban a hibás képletek eredeti helyükről átkerülnek a Hibás képletek fül alá. (Ez a fül csak abban az esetben jelenik meg, ha van nyomtatványhoz kapcsolódó hibás képlet.)
A hibás képletsoron jobb egér gombbal kattintva egy menü ablak nyílik meg, ahol a következő műveleteket tudjuk elvégezni:

A képlet javítása
A menü indításával a következő ablak jelenik meg:

A listából ki kell választani egy mezőt, amelyhez a képletet rendelni szeretnénk. Az <OK> gombbal elfogadjuk, a <Mégsem> gombbal elvethetjük a módosításokat.
Az <OK> gomb választása esetén a Képletek kezelése ablak Képlet mezőjébe kerül beírásra a jelenleg még hibás képlet. A képlet javítása után a <Rögzít> gombbal menthetjük változtatásainkat. Amennyiben a képlet helyes, a hibás képletek listájáról törlésre kerül.
A <Teszt> indításával a módosított képlet gyors ellenőrzését tudjuk elvégezni, a Képletek tesztelése bekezdésben (4.2.3) leírtak szerint.
A képlet törlése;
Ezzel a menüponttal az éppen kiválasztott hibás képletsort tudjuk törölni. Ebben az esetben a képlet véglegesen törlésre kerül a nyomtatványból.
Minden képlet törlés;
Ha ezt a funkciót választjuk, a hibalistában szereplő összes képlet törlésre kerül a nyomtatványból.
Amelyiket bírja, javítja.

A program automatikusan megpróbálja visszaállítani a hibás képleteket. A megjelenő Nyomtatványtervező ablakban „A visszaállított képletek darabszáma” felírat jelzi, hogy sikeres, vagy sikertelen volt-e a képletek javítása. Részlegesen sikeres esetben a visszaállított képletek darabszáma nagyobb nulla, de a Hibás képletek fülön továbbra is maradnak hibásak. Ezek javítását csak a nyomtatvány tervező saját maga végezheti el.
Egyéb javítási mód:
Amennyiben több számító képlet lett egy mezőre definiálva, úgy az egyik képletet törölni kell a mező, sor vagy oszlop képlet fülről. Számított mezőn csak egy képlet maradhat. Ilyen esetben a hibás képletek ablakban inaktív „A képlet törlése” funkció.
Másolat mezőre nem definiálható számító képlet. A képletet törölni kell a mező, sor vagy oszlop képlet fülről.
6.2 Vizuális hibák kezelése
Ezt a funkciót akkor válasszuk, ha az elkészített nyomtatvány képét ellenőrizni szeretnénk, nem tartalmaz-e vizuális tervezési hibákat. Válasszuk a Ellenőrzés\Képi és Algoritmikus menüpontot. A menüpont először a vizuális tervezési hibákat ellenőrzi, és csak abban az esetben kerülnek ellenőrzésre az algoritmikus összefüggések, ha a képi tervezés nem tartalmaz hibákat.
Ha a nyomtatvány nem tartalmaz hibát, akkor az Ellenőrzés illetve Figyelem ablakban ’A nyomtatvány nem tartalmaz képi hibát!’, valamint ’A nyomtatvány NEM tartalmaz képlet hibát!’ üzeneteket kapjuk, melyet a <Rendben> gombbal hagyhatunk jóvá.
	
Amennyiben a nyomtatvány hibát tartalmaz, a Tervezési hibák javítása ablakban a ’Megtekinti és kijavítja a hibákat?’ illetve ’A képletek nem lesznek ellenőrizve’ üzeneteket kapjuk.

A <Nem> gombot választva a hibák nem kerülnek megjelenítésre.
Az <Igen> gombra kattintva a Képi elemek hibái ablakban megjelennek a hibaüzenetek. A hibaüzenet szövegén történő dupla kattintással a hibás vizuális elem kijelöltté válik.

Vannak olyan esetek, amikor a hibát nem egy konkrét elem okozza, így nem határozható meg egyértelműen a hibát okozó vizuális elem helye. Ezen esetekben a hiba szövege alapján ezt nekünk kell megkeresnünk.
Hibásan megtervezett nyomtatvány képe:

A tervezés folyamán elkövethető hibák:
1.	Nincs lapazonosító (1.lap)!	Ebben az esetben a hibaüzenetre duplán kattintva a program kijelöli az 1-es lapfület, jelezve a hiba helyét.

2.	A lapnak nem jó az azonosítója!	A hibaüzenet figyelmeztet, hogy kettő vagy több lapnak az azonosítója egyezik.

3.	A lap nem lehet hátlap!	A hátlap tulajdonságú lap kikötéseinek valamelyike nem teljesül.

4.	A blokk/ mező/ szöveg/ kép/ vonal, felület rossz helyen van!	
		Ha a blokk/ mező/ szöveg/ kép /vonal, felület 20 képpontnál kisebb távolságra van a lap szélétől, ezért a nyomtatási képen nem jelenik meg megfelelően. A hibaüzeneten duplán kattintva a program egyértelműen kijelöli a hibás elemet.

5.	Blokk takar egy mezőt!	A mező teljes adattartalma a blokk miatt nem kerülhet megjelenítésre.

6.	A mező takar egy másikat!	A tervezés során a mezők adattartalma fedésbe került, így a megjelenítésben ez hibát okoz. A mező kijelöltté válik a hibaüzenetre kattintva.

7.	A mezőnek nem jó az értéklistája!	A mezőnek megadott érték nem felel meg az (érték=megnevezés;) formátumnak.
	Lehetséges hibák:
Nem adott meg értéket;
Nem adott meg megnevezést;
Egyenlőség jel vagy pontosvessző hiányzik;
Az értéknek az adatmező beállításaival összhangban kell lennie (adattípus, maximális hossz);
Mindkét mező kitöltése kötelező (ha van érték, akkor kell megnevezés is).
8.	A sorok fedik egymást (lap 0001 és 0002)!
9.	A sorok fedik egymást (lap 0001 és 0003)!
10.	A szöveg nem létező elemazonosítóra hivatkozik! A szövegben lévő hivatkozás olyan elemelnevezést tartalmaz, amely nem létezik.
11.	A szöveg nem létező elemre hivatkozik! {elem elnevezés:N,:L,:B} csak ezek az értékek lehetnek pld( {:X} nem értelmezhető).
12.	A szöveg hibás, vagy nem létező sorra vagy oszlopra hivatkozik! (ha a hivatkozott sor vagy oszlop nem létezik, akkor hiba) +, - elemhez képest történő hivatkozás.
13. A lapon több mint 25 blokk található!	Egy lapon belül nem lehet több 25 blokknál. Súlyos tervezési hiba, amellyel a nyomtatványból nem készíthető telepíthető csomag.
A 8. és 9. hibaüzenetek esetében a hibaszövegre kattintva a program nem tudja egyértelműen meghatározni, hogy hol a hiba, így csak azt a blokkot jelöli ki, amelyikben az ellenőrzés hibát talált.
A fenti képen az egy sorba tartozó mezők kitöltő színét a példa kedvéért azonos kék színnel szemléltetjük. Látható, hogy a 3. sor A oszlopában lévő kitöltő szín eltér a 3. sor többi adatmezőjének színétől. Ezzel azt szemléltetjük, hogy a sorok definiálásánál az A3-as mező sor tulajdonsága 1-es értékre lett definiálva. Így a program a sor magasságát az A1-es mezőtől az A3-as mezőig egy sornak tekinti. A hibát ez okozza, mert az A2-es és az A3-as mezőket az A1-es mező teljesen lefedi.
6.3 Kitöltési teszt
Egy nyomtatvány vizuális tulajdonságait és a felvitt képletek működését felhasználói környezetben is tesztelhetjük. A Kitöltési teszt menüponton keresztül indíthatjuk el az ÁNYK nyomtatványkitöltő programot, ahol a tervező programban éppen betöltött nyomtatvány jelenik meg.
A tervező 1.2.21-es verziójától a kitöltő minimális verziószáma 2.68.0. Az ettől régebbi ÁNYK programokba nem tölthetőek be a nyomtatványok. 
6.4 Statisztika
Az Ellenőrzés \ Statisztika menüpont választása esetén az aktuálisan betöltött nyomtatványra vonatkozóan tájékoztatást kapunk a következő vizuális elemek számáról: lap, blokk, adatmező, szöveg, felület, kép, összesen.

A menüpont egyaránt elérhető megtekintésre és módosításra megnyitott nyomtatvány, albizonylat és szabványos elem esetében is, feltéve, hogy legalább egy vizuális elemet tartalmaz a betöltött nyomtatvány. A <Rendben> gombot jóváhagyva az ablak bezárásra kerül.
6.5 Érték a mezőkbe
Az Ellenőrzés \ Érték a mezőkbe menüpont segítségével a vizuális illetve algoritmikus tervezés során a nyomtatványra beállított tulajdonság értékek gyorsabb ellenőrzésére nyílik lehetőség. A nyomtatvány összes lapján lévő adatmezőre vonatkoztatva végrehajtásra kerül a választott tulajdonság értékének megjelenítése. A menüpontot csak abban az esetben érhetjük el, ha a nyomtatvány legalább egy mezőt tartalmaz.

A választott tulajdonság mezőben a következőket adhatjuk meg ellenőrzési tulajdonságként: adattípus, belső azonosító, csak olvasható, hivatal tölti ki, igazítás, maximális hossz, oszlop és sor. A listából választva, majd a <Rendben> gombra kattintva a mező bal felső sarkához igazítva láthatóvá válik a mező választott tulajdonságának az értéke. (Pld.: választott tulajdonság: oszlop)

Látható, hogy a mezőkben egyszerre kerül megjelenítésre az összes oszlop tulajdonság értéke, amely lényegesen gyorsabb, mint ha ezt minden egyes mezőre fókuszálva végeznénk el. A mezőkben a választott tulajdonság értéke mindaddig látható, amíg újból nem választjuk az Ellenőrzés \ Érték a mezőkbe menüpontot választott tulajdonság megadása nélkül. Vagyis a mező üres állapota mellett válasszuk a <Rendben> gombot, hogy a korábban választott tulajdonság törlése megtörténjen. A <Mégsem> gomb hatására a program a menü aktivizálása előtti állapothoz tér vissza.
7 Egyéb funkciók
7.1 Képletek listázása
Ezt a funkciót a Nyomtatvány\Képlet műveletek\Képletek listázása menüpontban érhetjük el. A menüpont indításakor az aktuálisan betöltött nyomtatvány képleteit és a képletekhez kapcsolt hibaüzeneteket tudjuk lista formátumban megjeleníteni.
A nyomógombok használatával bejelölhetjük, hogy a listánk mit tartalmazzon: csak a hibaüzeneteket, vagy a hibaüzeneteket és a képleteket. Ezt a listát nézegetésre, olvasási célra használhatjuk fel.
Ha a „Listázás a képlet import formátumában” tulajdonságot bejelöljük, a listánk egy olyan file formátumban kerül elkészítésre, amelyben módosíthatjuk a képleteket, hibaüzeneteket és a módosítás után a Képletek importálása bekezdésben leírtak szerint a módosításokat visszatölthetjük a nyomtatványba.
7.2 Képletek importálása
Ezt a funkciót a Nyomtatvány\Képlet műveletek\Képletek importálása menüpontban érhetjük el. Ennek a menüpontnak a segítségével olyan előre elkészített, meghatározott formátumú szövegfájlt tudunk beimportálni a nyomtatványba, amely az algoritmikus összefüggéseket tartalmazza. Ezáltal az egyszerűbb összefüggéseket nem kell a képlet felvitel ablakban egyenként rögzíteni, hanem betölthetőek az importfájlból. Az importálás feltétele, hogy a nyomtatvány vizuális képe meg legyen tervezve, és a mezőkre vonatkozó tulajdonságok be legyenek állítva. A szövegfájlban a következő, a képletek kezelése ablakban is felvihető szempontok adhatók meg.
Ezek a következők:	változók;
	lap engedélyezések;
	számított mezők;
	mező validok;
	nyomtatványhoz kötött képletek;
	oszlopképletek;
	sorképletek.
A szövegfájlban nem adható meg a mezőformátumokra vonatkozó összes beállítás. Ezért ezt a vizuális tervezés fázisában kell megtenni. A hibásan beállított tulajdonságok sikertelen importálást eredményezhetnek.
(Például: ha a vizuális tervezés során tévesen egy mező adattípusa az alapértelmezett string adattípusról nem lett átállítva számra, de az import fájlban erre a mezőre vonatkozóan olyan algoritmikus összefüggést adtunk meg, amely szám adattípust feltételez, akkor az importálás hiba miatt megszakad.)
A szövegfájl formátumában található jelölések
;	A pontosvesszővel kezdődő sorok megjegyzések, melyek a könnyebb olvashatóságot teszik lehetővé.
VS[ változó neve]n,l,s	A VS után szögletes zárójelben meg kell adni a változó nevét. Ezt követi egy betűkód, attól függően, milyen típusú változót akarunk deklarálni.
	n	numerikus típus
	l	logikai típus
	s	string típus
LV[02170_eng]Lap engedélyezés
C[a számított mező név azonosítója]
V[a mező név azonosítója]
[BEV] nyomtatványhoz kötött képletek
OC oszlopszámítás
OV[[0128_06]_B] oszlopképletek
SV[[0271_01]_003] sorképletek
SC[[0271_06]_001] sorszámítás
7.3 Névjegy
A Névjegy a tervezőprogram fontosabb adatait tartalmazza. A névjegyen megtalálható a program verziószáma, a telepítés helye, az operációs rendszer neve és a Windows által felhasználható memória.

7.4 Szervezet paraméter fájl megtekintése
A Segítség\Szervezet adatok megtekintése menüpont lehetőséget biztosít arra, hogy az aktuális szervezethez tartozó, legmagasabb verziószámú, ”Szervezet_adat” könyvtárban lévő szervezet paraméter állomány (szervezetprefixResources_vX.Y.jar) legfontosabb adatait megtekintsük. A Mentés kitöltőhöz menüpontban ezeket az adatokat tartalmazó állomány kerül a nyomtatvány telepítőcsomagjába.
  

7.5 Beállítások
A Beállítások menüpontban a program működéséhez szükséges beállításokat és a szervezet paraméter állományának előállításához szükséges adatokat lehet megadni.
7.5.1 Program beállítások
A menüpontban az alábbi képernyő jelenik meg, ahol a következő beállításokat lehet elvégezni:

Nyomtatási beállítások:
A Beállítások / Program beállítások menüpontban található nyomtatási lehetőségek a program indításakor, kikapcsolt állapotúak. Az egyes nyomtatási opciók bekapcsolt állapotát egy pipa megjelenése jelzi, ami mindaddig aktív marad, amíg a Beállítások menüpontján belül a bekapcsolt opció kikapcsolásra nem kerül. Ezután a pipa törlése az opció kikapcsolt állapotát jelzi.

	Fekete - fehér nyomtatás
A Fekete-fehér nyomtatás opció a színes nyomtatványok színes nyomtatón történő fekete-fehér nyomtatására biztosít lehetőséget. Bekapcsolása után a vizuális megjelenésükben színes oldalak fekete-fehér színben kerülnek nyomtatásra.
	Nyomtatás képként
A megtervezett nyomtatvány kép formátumban kerül kinyomtatásra, ha a négyzetet bejelöljük.
Tulajdonságszerkesztő beállítása:
A tulajdonságszerkesztő beállítására vonatkozó információkat a 3.2.2.1 Tulajdonságszerkesztő beállítása bekezdés részletezi.
Tömörítő programok beállítása
A program több funkciója végez tömörítési műveletet. Az ehhez szükséges tömörítő programok (Winrar, 7zip) elérési útvonalát itt lehet beállítani. Legalább egy tömörítő program beállítása kötelező a program megfelelő működéséhez.
7.5.2 Szervezet adatok beállítása
Az Általános Nyomtatványtervező program java-s nyomtatványtelepítőket előállító verziója (min.v.1.2.6) lehetőséget biztosít a szervezetek adatait tartalmazó paraméter fájl előállítására. Ez a fájl a java-s nyomtatvány kitöltő program használatához tartalmaz szervezet specifikus információkat. 
A paraméter fájlt a Szervezet adatok beállítása menüpontban lehet létrehozni.

7.5.2.1 A szervezet paraméter fájl tartalma
Az ÁNYT az alábbi forrásokból állítja elő a regisztrált szervezet paraméter állományát:
 A tervező futási könyvtárában lévő reginfo.ini állományból: 
Szervezet prefix
Szervezet hosszú neve
Szervezet rövid neve
KRcimzett
Boríték paraméterek
A szervezet adatok beállítása és létrehozása menüpontban megadott adatokból:
Ügyfélszolgálati URL
Nyomtatvány frissítési xml URL
Titkosításhoz szükséges publikus kulcs
A paraméter fájl verziószáma
A tervező részét képező képállomány, és a felhasználó által megadott (speciális) képek
Perkapu funkciók elérhetőek engedélyezésének jelölése
Perkapu maximális méretkorlát értéke Mbyte-ban
Frissítés nyomtatványonként engedélyezésének jelölése
XKR betölthető a kitöltéskori sablon verzióba engedélyezésének jelölése

7.5.2.2 Szervezet adatok beállítása, paraméter fájl előállítása
A szervezet adatait a Beállítások / Szervezet adatok beállítása menüpontban, az alábbi ablakon lehet elvégezni:
  
Szervezet: Az aktuális reginfo.ini-ben szereplő prefix alapján kerül kitöltésre. A mező a felhasználó által nem írható.
Verziószám: A paraméter fájl verziószáma. A fájlt generáló felhasználónak kell beállítani. Minden olyan esetben szükséges a verziószám emelés, amikor változnak az alábbi összetevők:
publikus kulcs,
a nyomtatvány frissítési és/vagy ügyfélszolgálati URL,
szervezet prefix, hosszú név, rövid név,
KR címzett,
boríték paraméterek,
új kép kerül a tervezőbe, amelyet a szervezet valamelyik nyomtatványában felhasznál.
a szervezet a speciális képek körét bővíti, a dinamikus képkezelés során. 
Perkapu funkciók elérhetőek jelölés állapota,
Perkapu maximális méretkorlát értéke,
Frissítés nyomtatványonként jelölés állapota,
XKR betölthető a kitöltéskori sablonverzióba jelölés állapota.

A publikus titkosító kulcs elérési útja: Itt kell megadni a szervezet publikus kulcsának elérési útját. A kitöltő programban ezzel történik a nyomtatványok titkosítása. (Titkosításhoz szükséges kulcspár generálható pl. a Krtitok program segítségével az Általános Nyomtatványkitöltő program / Szerviz / Titkosítás saját tanúsítvánnyal menüpontban. A Krtitok programban a Műveletek/Titkosító kulcspár generálás menüpontban képezhető a kulcspár.)
Nyomtatvány frissítési xml URL: A kitöltő program frissítési funkciója erről az útvonalról tölti le az állományok frissítéséhez szükséges xml állományt. A letöltendő fájl nevét is szerepeltetni kell az URL-ben. Pl. http://www.nyomtfriss.hu/verzio.xml
Ügyfélszolgálati URL: A kitöltő program névjegyén megjelenő url.
Telepíthető változat mentési helye: A telepíthető paraméter fájl mentési helye. Ha nem adunk meg mentési helyet, akkor a Szervezet_adat könyvtárba kerül mentésre a fájl.
Perkapu funkciók elérhetőek:  Itt lehet megjelölni, hogy a nyomtatványok PERKAPU-n keresztül beküldhetőek-e. Az opciót jelölve az ÁNYK-ban megjelennek a PERKAPU-hoz kapcsolódó funkciók menüpontjai.
Perkapu maximális méretkorlát: A paraméternél megadható a beküldhető nyomtatványok és az ahhoz kapcsolódó csatolmányok együttes maximális mérete Mbyte-ban. Amennyiben ez az érték nulla vagy üres, akkor az ÁNYK nem vesz figyelembe a méretkorlátot. Amennyiben 0-tól nagyobb érték kerül megadásra, akkor az lesz a méretkorlát. A megadható maximális érték 9999. PERKAPU esetén 300 Mbyte a beállítandó érték.
Csak abban az esetben állítható be méretkorlát, ha a „Perkapu funkciók elérhetőek” engedélyezve van.
Frissítés nyomtatványonként: 
A jelölőnégyzettel beállítható, hogy az ÁNYK indításakor a nyomtatványok frissítése megtörténjen a frissítési XML alapján. Amíg ez nem kerül végrehajtásra, a frissítés folyamata blokkolja a  programot, további funkciók nem elérhetőek. Ha ez nincs beállítva, akkor háttérben fog futni a frissítés, a nyomtatvány kitöltési funkciók elérhetőek.  
XKR betölthető a kitöltéskori sablon verzióba: Amennyiben megjelölésre kerül (ki lesz pipálva), az ÁNYK program xkr állomány importálásakor felteszi a kérdést, hogy az eredeti vagy a legfrissebb verzióval nyissa meg az állományt.
Képek beállítása: Itt adhatók meg azok a speciális (nem tervezőbe beépített) képek, amelyeket a szervezet használni szeretne a nyomtatványok tervezésénél.  (A funkció működését a Dinamikus képkezelés és a szervezet paraméter állomány kapcsolat fejezet tartalmazza.)
A menüpontban a beállítások elvégzése után a Rendben gomb megnyomására két állomány jön létre:
a verziózott szervezet paraméter fájl (pl.TESZTH2Resources_v0.1.jar), amely a tervező futási könyvtárában a Szervezet_adat könyvtárba kerül mentésre.
a paraméter fájl telepíthető változata, amely verziótól függetlenül fix néven (pl.TESZTH2parameterek.jar) kerül mentésre a Telepíthető változat mentési helye könyvtárba és a Szervezet_adat könyvtárba.
A fájlok létrehozására csak akkor kerül sor, ha a tervező futási könyvtárában létezik a orgresource.jar alkalmazás. Ellenkező esetben a felhasználó nem tud létrehozni paraméter fájlt, mert a program hibaüzenetet ad.
A paraméter fájl elkészítését célszerű szervezetenként egy felhasználó felelőségi körébe rendelni. Az elkészített, verziózott szervezet paraméter állományt - ilyen esetben - a többi tervező gépén a Szervezet_adat könyvtárba kell bemásolni. (Ha a könyvtár nem létezik, akkor létre kell hozni.) Ezáltal biztosítani lehet azt, hogy több gépen történő tervezés esetén is ugyanaz a paraméter állomány csomagolódjon a nyomtatványokhoz.


7.5.2.3 Dinamikus képkezelés és a szervezet paraméter állomány kapcsolata
A Beállítások menüben a Szervezet adatok beállítása menüpont megnyitásakor megjelenő ablak kibővült egy új funkcióval, a Képek beállításával, amely lehetőséget biztosít a szervezetnek egyéni képek definiálására.
A Képek beállítása gombra kattintva megjelenik egy új ablak:
 
Ezen az ablakon lehet új képeket felvenni ill. meglévőket törölni. A hozzáadható képek jpeg (.jpg, .jpeg) ill. gif (.gif) formátumúak lehetnek, méretük nem haladhatja meg a 100 Kbyte-ot , nagyobb kép esetén a következő ábrán látható figyelmeztetés jelenik meg.
 
Kép kiválasztás után a képnek egy egyedi megnevezést kell adni, mellyel a későbbiekben lehet a képet azonosítani (választólistában megjelenő név).
A hozzáadott képekről előnézet is megjelenik az ablakon.

A képek beállítása az OK gombra kattintva véget ér és a Szervezet adatok beállítása ablak látható.  Ahhoz, hogy az elvégzett beállítások érvényesek legyenek és a nyomtatványok tervezése során fel lehessen használni a beállított képeket új szervezet paraméter fájl létrehozása szükséges.  Ez a Szervezet adatok beállítása ablakon a Rendben gombra kattintva meg is történik. Figyelem! A képek beállítása után a paraméter fájl elkészítése mindig új verziószámmal történjen!
Az elkészített paraméter fájl a Szervezet_adat könyvtárban található, a benne szereplő képek tartalmáról információ a Segítség menü Szervezet adatok megtekintése menüpontban található az Egyedi képek mezőben.
A nyomtatványon elhelyezett képek a szervezet paraméter állományban vannak tárolva, ezért új kép felvételekor, a közétett nyomtatványhoz elérhetővé kell tenni az új paraméter állományt is.
Abban az esetben, ha egy szervezeten belül több gépen történik a nyomtatványok tervezése, mindig figyelni kell a megfelelő verziójú szervezet paraméter fájl használatára.
7.5.2.4 Szervezet paraméter fájl felhasználása
A szervezet paraméter fájl a nyomtatványtelepítő csomag készítésekor (Mentés kitöltőhöz menüpont) alapértelmezésben hozzácsomagolódik a nyomtatványhoz. A felhasználónak lehetősége van annak beállítására, hogy a szervezet paraméter fájl ne csomagolódjon a nyomtatványhoz. Ezt „A telepítőkészlet tartalmazza a szervezet paraméter fájlt” opció kikapcsolásával lehet elérni.

A nyomtatványtelepítő csomag készítésének feltétele, hogy a tervező futási könyvtárában a Szervezet_adat könyvtárban létezzen a reginfo.ini állományban megadott prefixű paraméter fájl. (A fájl neve:szervezet prefixResources_vX.Y.jar).
Ha a könyvtárban ugyanarra a szervezetre vonatkozóan több különböző verziószámú fájl is megtalálható, akkor a program a legmagasabb verziószámút tekinti érvényesnek, ezt csomagolja a nyomtatványhoz.
A nyomtatvány telepítésével ez a paraméter állomány bemásolásra kerül a kitöltő program megfelelő könyvtárába. A nyomtatványok készítésekor a szervezet specifikus adatokat innen olvassa fel az ÁNYK program. 
A telepíthető szervezet paraméter fájl (szervezet prefixparameterek.jar ) alkalmas arra, hogy a nyomtatványt készítő szervezet azt az interneten publikálja. A paraméter fájl a nyomtatványokhoz hasonlóan letölthető és telepíthető a felhasználók által.  (A fájl internetről történő frissítési url-je megegyezik a Nyomtatvány frissítési xml url-jével. Ez az információ a nyomtatványba is mentésre kerül, arra az esetre, ha a telepítő csomag nem tartalmazná a szervezet paraméter fájlt.)
A tervezés fázisában akkor szükséges a paraméter fájl telepítése, ha a kitöltési teszt használatakor teljes körűen szeretnénk tesztelni a nyomtatványt.

7.5.3 Nyomtatvány kategóriák karbantartása

A funkció a Beállítások/Nyomtatvány kategóriák karbantartása menüpont alól indítható, ahol lehetőség van a Nyomtatvány tulajdonságai ablakban választható kategóriák létrehozására, módosítására, törlésére.


Az <Új> nyomógombbal lehet új kategóriát létrehozni.  
A kategóriának adható tetszőleges név, valamint leírás tulajdonság. Az új gomb megnyomásakor alapértelmezetten <üres> névvel jön létre az új kategória, ezt minden esetben át kell írni, ellenkező esetben a kategória nem kerül mentésre.
A <Törlés> gomb törli a listában megjelölt kategóriát.
A  <Rendben> gombbal menthetőek a változások. A nyomtatvány kategóriák a tervező futási könyvtárán belül a Szervezet_adat könyvtárba kerül mentésre a category.xml állományba. Ha a szervezet egységes kategória listát szeretne használni, akkor ugyanazt a category.xml állományt a tervezők Szervezet_adat könyvtárába kell átmásolni. 
A <Mégsem> gombbal az ablak bezáródik, a módosítások nem kerülnek mentésre.
7.5.4 Szöveg stílusok karbantartása és alkalmazása
A funkció a Beállítások\Szöveg stílusok karbantartása menüpontban érhető el, amely lehetőséget biztosít arra, hogy a szöveg elemekre vonatkozóan előre definiáljunk szöveg stílusokat. (Ezt a funkciót csak azok a szervezetek használhatják, akiknek a reginfo.ini állományában szerepel a funkció működéséhez szükséges erőforrás. ) 

Az <Új> gombbal hozhatunk létre új szöveg stílust, ezután kezdhetjük el a hozzá tartozó jellemzők beállítását, melyek a következők:
Sorszám
Tulajdonság
Sorszám
Tulajdonság
1.
Név
4.
Betűstílus
2.
Betűtípus
5.
Betűszín
3.
Betűméret
6.
Igazítás
Az <Alkalmaz> gombbal tudjuk a beállításokat elmenteni az adott szöveg stílushoz. A <Törlés> gomb segítségével törölhetünk egy előzőleg definiált szöveg stílust. A Fel Le nyilakkal tudjuk a lista rendezettségét beállítani.
Egy szöveg stílus alapértelmezetté tételéhez jelöljük be a listában a neve előtt a pipát. Az itt definiált szöveg stílusok az „sz_stilusok.st” fájlba kerülnek mentésre az .exe programmal egyszinten. A szöveg stílusok adatait tartalmazó fájl másolásával lehet más munkaállomásra is alkalmazni ugyanazt a stíluskészletet.
7.5.4.1 Szöveg stílusok alkalmazása a tervezőben
Az eszköztárban egy kiválasztó lista és egy <Alkalmaz> gomb található, amivel a szöveg stílusok között lehet választani, ill. a kiválasztott szöveg stílust lehet alkalmazni a kiválasztott szöveg elemekre.

A stílusok működése:
A tervező induláskor a szöveg stílus kiválasztó listában az alapértelmezett stílust jeleníti meg.
Új szöveg elem létrehozásakor a stílus kiválasztó listában aktuális szöveg stílusnak megfelelő tulajdonságokkal jön létre a szöveg elem (kivéve szöveg elem másolás, beillesztés). Megjegyzés: ha a ”Nincs kiválasztva” értéket választotta ki, akkor új elem létrehozásakor az esetlegesen báziselemként megadott szövegnek megfelelő elemek kerülnek létrehozásra.
A szöveg stílus kiválasztó lista mellett lévő <Alkalmaz> gomb megnyomására, a kiválasztott szöveg elemek tulajdonságai felveszik az aktuális szöveg stílusnak megfelelő értékeket.
7.6 Nyomtatvány frissítési XML generálás
A funkció célja a szervezet frissítési XML-jének egyszerű előállítása, amelyet az Általános Nyomtatványkitöltő program (továbbiakban: ÁNYK) a nyomtatványtelepítők, súgótelepítők ill. az erőforrások helyi tartalmának frissítésére használ. (Ezt a funkciót csak azok a szervezetek használhatják, akiknek a reginfo.ini állományában szerepel a funkció működéséhez szükséges erőforrás. )
 Beállítások fül

A megjelenő ablakon, a Beállítások fülön lehet megadni a következő ”Bemeneti könyvtárak” elérési útvonalait:
Nyomtatványtelepítők könyvtára;	(megadása opcionális)
Súgótelepítők könyvtára;	(megadása opcionális)
Szervezet paraméter könyvtára.	(megadása opcionális)
Az itt megadott könyvtárakba kell bemásolni az egyes nyomtatvány használathoz szükséges fájlokat. A könyvtárak csak egy szervezet dokumentumait tartalmazhatják.
A nyomtatvány- és súgótelepítő könyvtár beállításakor a következő kérdés jelenik meg:

Igen esetén a Nyomtatványtelepítő/Súgótelepítő fülön megváltoztatja a program a Letöltési helyet.
A ”Frissítési XML paraméterek” részben a következőt kell, illetve a következőket lehet megadni:
Közzétételi hely URL;	(megadása kötelező)
Nyomtatvány letöltési hely;	(megadása opcionális)
Súgó letöltési hely;	(megadása opcionális)
Szervezet paraméter letöltési hely.	(megadása opcionális)
A ”Frissítési XML mentési helye” részben a következőt kell megadni:
Frissítési XML mentési helye	(megadása kötelező)
Magyarázat az egyes paraméterek jelentéséhez:
Paraméter megnevezése
Magyarázat
Nyomtatványtelepítők könyvtára
Ez a könyvtár kell, hogy tartalmazza a szervezet által előállított nyomtatványok telepítőinek állományait. Pl.: D:\ANYT\nyomtatvanytelepitok_konyvtara.
Az itt található nyomtatványok jelennek meg a Nyomtatványtelepítők fülön. 
Súgótelepítők könyvtára
Ebben a könyvtárban kell elhelyezni a nyomtatványokhoz tartozó súgótelepítők állományait. Pl.: D:\ANYT\sugotelepitok_konyvtara.
Az itt található súgó állományok jelennek meg a Súgótelepítők fülön.
Szervezet paraméter könyvtára
Ebben a könyvtárban kell elhelyezni, a szervezet által létrehozásra került telepíthető paraméter állományt. Pl.: Szervezetparameterek.jar
Közzétételi hely URL
A szervezet által biztosított URL cím, ahol publikálásra kerül a szervezet által előálított update.xml állomány. Pl.: http://www.szervezet.hu vagy ftp://10.254.130.2/teszt
Nyomtatvány letöltési hely
Akkor adjuk meg, ha a Közzétételi hely URL alatt egy alkönyvtárban szeretnénk a nyomtatványfájlokat elhelyezni. Pl.: nyomt_telep_alkonyv
Súgó letöltési hely
Akkor adjuk meg, ha a Közzétételi hely URL alatt egy alkönyvtárban szeretnénk a súgófájlokat elhelyezni. Pl.: sugo_telep_alkonyv
Szervezet paraméter letöltési hely
Akkor adjuk meg, ha a Közzétételi hely URL alatt egy alkönyvtárban szeretnénk a szervezet paraméterfájlt elhelyezni. Pl.: szervezet_param_alkonyv
Frissítési XML mentési helye
Ide kerül létrehozásra a nyomtatvány frissítési XML, update.xml néven. Ezt lehet a szervezet által használt Közzétételi hely URL címen elhelyezni.
Gombok használatának leírása:
<XML generálás>:	A beállítások fülön megadott paraméterek alapján előállítja az update.xml állományt (UTF-8 kódolással).
<Rendben>:	Elmenti az összes fülre vonatkozóan az elvégzett módosításokat, majd az update.xml előállítása nélkül bezárja az ablakot. Mentésre kerül a tervező futási könyvtárába a nyomtatvány- ill. a súgólista is. (ny_list.txt ill. help_list.txt) Ezekben tárolja a program a beállított állományneveket és letöltési helyet. 

<Mégsem>:	A beállítások fülön elvégzett módosítások elvetését jelenti, majd bezárja az ablakot.
7.6.1 Nyomtatványtelepítők fül
Lehetőséget biztosít az update.xml-be kerülő nyomtatványok, és a hozzá tartozó verziószámok ellenőrzésére, továbbá az egyes nyomtatvány letöltési helyek módosítására.

Gombok használatának leírása:
<Export>:	A listában lévő nyomtatvány állományok neveit és a hozzájuk tartozó nyomtatvány letöltési helyeket egy .csv kiterjesztésű állományba menti.
<Import>:	Visszatölti egy korábban elmentett .cvs kiterjesztésű állományban lévő nyomtatvány letöltési helyeket.
<Letöltési helyek visszaállítása>:	Visszaállítja / beállítja a nyomtatványtelepítők fülön - , a listában szereplő összes elemre vonatkozóan, - a nyomtatvány letöltési hely oszlopában lévő értékeket, a Beállítások fülön megadott nyomtatvány letöltési hely értékére. 

Magyarázat a .csv használatához:
A letöltési helyet csv fájlban is megadhatjuk. Az itt megadott adatokat pedig beimportálhatjuk.  
A .csv állomány betöltésekor a következő esetek lehetségesek:
A betölteni kívánt .csv lista tartalma bővebb, mint a beállítások fülön megadott nyomtatványtelepítők könyvtárának tartalma.

Ilyenkor figyelmeztetést kapunk -  ahogy a képernyő is szemlélteti - mivel csv állomány olyan nyomtatványt tartalmaz (TESZTH2_tesztd1.jar), ami nincs a könyvtárban. (Ez az (TESZTH2_tesztd1.jar) állomány az update.xml-be se fog bekerülni.)
A betölteni kívánt .csv lista tartalma szűkebb, mint a beállítások fülön megadott nyomtatványtelepítők könyvtárának tartalma, akkor csak a létező jar állományokhoz tartozó letöltési hely kerül frissítésre
7.6.2 Súgótelepítők fül
Lehetőséget biztosít az update.xml-be kerülő súgó állományok, és a hozzájuk tartozó verziószámok ellenőrzésére, továbbá az egyes súgó letöltési helyek módosítására.
.

A súgótelepítők fül működése azonos a nyomtatványtelepítők fülnél leírtakkal, csak itt az <Export>, <Import> és <Letöltési helyek visszaállítása>, valamint a .csv használat súgótelepítőkre értelmezendők.

7.6.3 Update.xml
Az <XML generálás> gomb megnyomása után az előző pontokban (7.6.1, 7.6.2 és 7.6.3) szemléltetett beállítások alapján a következő update.xml állomány került létrehozásra:
<?xml version="1.0" encoding="UTF-8" ?> 
- <adat>
- <keretprogram>
  <kategoria>Orgresource</kategoria> 
  <szervezet>TESZTH2</szervezet> 
  <rovidnev> TESZTH2Resources</rovidnev> 
  <verzio>4.0</verzio> 
  <elnevezes>TESZTH2 hivatal</elnevezes> 
  <url>ftp://TESZTH2.org/teszt</url> 
- <files>
  <file>/szervezet_param_alkonyv/ TESZTH2parameterek.jar</file> 
  </files>
  </keretprogram>
- <nyomtatvany>
  <kategoria>Template</kategoria> 
  <szervezet> TESZTH2</szervezet> 
  <rovidnev> TESZTH2_TesztA1</rovidnev> 
  <verzio>2.0</verzio>
<csoport>Ügyirat</csoport> 
  <elnevezes /> 
  <url> ftp://TESZTH2.org/teszt </url> 
- <files>
  <file>/nyomt_telep_alkonyv/proba1/ TESZTH2_teszta1.jar</file> 
  </files>
  </nyomtatvany>
- <nyomtatvany>
  <kategoria>Template</kategoria> 
  <szervezet> TESZTH2</szervezet> 
  <rovidnev> TESZTH2_TesztB1</rovidnev> 
  <verzio>1.0</verzio> 
  <elnevezes /> 
  <url> ftp://TESZTH2.org/teszt </url> 
- <files>
  <file>/nyomt_telep_alkonyv/proba2/ TESZTH2_tesztb1.jar</file> 
  </files>
  </nyomtatvany>
- <nyomtatvany>
  <kategoria>Template</kategoria> 
  <szervezet> TESZTH2</szervezet> 
  <rovidnev> TESZTH2_TESZTC1</rovidnev> 
  <verzio>1.0</verzio> 
  <elnevezes /> 
  <url> ftp://TESZTH2.org/teszt </url> 
- <files>
  <file>/nyomt_telep_alkonyv/proba3/ TESZTH2_tesztc1.jar</file> 
  </files>
  </nyomtatvany>
- <utmutato>
  <kategoria>Help</kategoria> 
  <szervezet> TESZTH2</szervezet> 
  <rovidnev> TESZTH2_TesztA1</rovidnev> 
  <verzio>1.0</verzio> 
<csoport>Ügyirat</csoport> 
  <elnevezes> TESZTH2_TesztA1</elnevezes> 
  <url> ftp://TESZTH2.org/teszt </url> 
- <files>
  <file>/sugo_telep_alkonyv/ TESZTH2_TesztA1.jar</file> 
  </files>
  </utmutato>
  </adat>


8 A program használatbavételének regisztrációja
Amennyiben a felhasználó szervezet nem tesztelési céllal kívánja használni a tervező programot, szervezet regisztrációt és program regisztrációt kell igényelnie.
8.1 Szervezet regisztráció
A különböző intézmények az Általános Nyomtatványtervezőt csak regisztrációt követően használhatják hivatalos (nem tesztelési célú) nyomtatványok előállítására.
8.1.1 A regisztráció folyamata
1. Az intézmény jelzi a MEH-EKK felé a program használatának igényét.
2. A MEH-EKK regisztrációs űrlapot biztosít az intézmény számára.
3. Az intézmény a kitöltött űrlapot eljuttatja a MEH-EKK-nak.
4. Az MEH-EKK a megadott adatok alapján elkészített regisztrációs fájlt (reginfo.ini) átadja az intézménynek.
8.1.2 Reginfo.ini állomány telepítése
A fájlt az Abevterv.exe nevű program könyvtárába kell elhelyezni. Az új állománnyal felül kell írni a már ott lévő reginfo.ini-t.
8.1.3 Tervezési feladatok reginfo.ini változásakor
- A reginfo állomány [Szervezet] és [Boritek] szekciójában bekövetkezett változások az érintett nyomtatványok új verziójának elkészítésével (Mentés kitöltőhöz funkció) jutnak érvényre.
- A Tesztelő Hivatal 2 (TESZTH2) reginfo.ini állományával tervezett nyomtatványok TESZTH2_nyomtatványazonosito néven kerülnek mentésre. A szervezet éles reginfo.ini állományára történő áttéréskor, ha azt szeretnénk, hogy a nyomtatványok nevébe a szervezet prefixe kerüljön, akkor a következő a teendő:
Cseréljük le a TESZTH2 reginfo.ini állományt a szervezet reginfo.ini állományára.
Kérjük meg az aktiválási kódot a 8.2-es fejezetben leírtak szerint.
Az Új nyomtatvány menüpontban kiinduló nyomtatványként válasszuk ki a már megtervezett nyomtatványt. (Kiinduló nyomtatvány megadása opció bepipált. Lásd 3.1.1 Új nyomtatvány létrehozása)
Adjuk meg az új nyomtatvány azonosítóját és nyomjuk meg a Rendben gombot.
Állítsuk be a Boríték paramétereket az új reginfo.ini szerint.
Mentsük a nyomtatványt egy tetszőleges fájlnéven.
8.2 Program regisztráció
Az Általános Nyomtatványtervező (ÁNYT) program regisztrálása szükséges ahhoz, hogy a programot használni tudjuk Tesztelő hivataltól eltérő reginfo.ini esetében is. A regisztrációt szervezetenként, gépenként és felhasználónként kell elvégezni.
8.2.1 A regisztráció lépései:
1.	Az adott szervezet által kliensenként létrehozott és lementett regisztrációs fájl(ok) elküldése elektronikus úton a Pillér Kft. részére az anyt_regisztracio@pillerkft.hu e-mail címre.
2.	A Pillér Kft. által visszaküldött aktiváló kód(ok) felhasználásával az ÁNYT aktiválása kliensenként.
8.2.2 Regisztrációs fájl létrehozása
a. Válasszunk ki egy kliens gépet és egy felhasználót. A regisztráció erre az egy gépre és felhasználóra lesz érvényes! A regisztrációt szervezetenként, gépenként és felhasználónként kell elvégezni.
b. Amennyiben a szervezet regisztrációja már megtörtént és az Abevterv.exe program futási könyvtárában a szervezet saját reginfo.ini fájlja bemásolásra került, a program indításakor elindul a regisztráció.
c. A regisztráció első lépéseként nyilatkozni kell a VÉGFELHASZNÁLÓI LICENC MEGÁLLAPODÁS elfogadásáról, vagy elutasításáról. Elutasítás esetén a regisztrációs folyamat megszakad, a Tovább gomb megnyomása után a program futása véget ér.
d. Amennyiben elfogadásra kerül a VÉGFELHASZNÁLÓI LICENC MEGÁLLAPODÁS, a következő ablak jelenik meg:

A Felhasználó szervezet megnevezése mezőt a program automatikusan tölti ki. A sikeres regisztrálást követően az itt megjelenő szervezet nyomtatványait lehet majd elkészíteni a tervező programmal. Ha más szervezet számára is szeretnék regisztrálni az ÁNYT-t, akkor a reginfo.ini fájlt ki kell cserélni a másik szervezetéhez tartózóval. Ekkor a regisztrációs folyamatot újra el kell végeznie a felhasználónak.
A regisztrációs ablakban kötelezően kitöltendő adat a kapcsolattartó neve, telefonszáma és e-mail címe. Az itt megadott címre kerül visszaküldésre az aktiválási kódszám az igényléstől számított 24 órán belül.
e. A kapcsolattartó adatainak megadása után kattintsunk a <Regisztrál> gombra. Ez a funkció hozza létre a regisztrációs fájlt. A megjelenő ”Mentés másként” nevű ablakban jelöljünk ki egy könyvtárat, majd válasszuk a <Mentés> gombot.
A regisztrációs fájl neve alapértelmezetten: szervezet rövid neve_regisztralas.anyt_reg. Ezt célszerű kiegészíteni egy egyedi azonosítóval, a fájl utólagos beazonosíthatósága érdekében.

f. A mentésről és a további teendőkről az alábbi információs ablak tájékoztatja a felhasználót:

Az ablakban kiírásra kerül a fájl neve, elérési útvonala, és a regisztráló szervezet e-mail címe. A létrehozott fájlt erre a címre kell megküldeni a Pillér Kft. részére.
g. A folyamat befejezéséhez kattintsunk a <Rendben>, majd a <Bezár> gombra.
8.2.3 A tervező aktiválása
Az aktiválást is kliens gépenként és felhasználónként kell elvégezni. Tehát, ha a szervezet több gépre és/vagy felhasználóra kérte a regisztrációt, a Pillér Kft több aktiválási fájlt küld vissza. Ekkor fontos, hogy az adott gépre telepített program a megfelelő fájl alapján kerüljön aktiválásra. 
Az aktivációs fájl a regisztrációs fájlhoz hasonló néven anyt_act kiterjesztéssel készül. (szervezet rövid neve_aktivalas.anyt_act.). 
A regisztrációs fájl alapján az aktiválási fájl tartalma a következő:

Ebben található az AktivaciosSzam, melyet a fájl megnyitását követően ki kell másolni, és az Abevterv.exe indítása után megjelenő regisztrációs ablakban az Aktiválási kódszám mezőbe be kell illeszteni:

Kattintsunk az <Aktivál> gombra, majd a megjelenő ablakon a <Rendben> gombra.

Sikeres aktiválás után nyomtatványtervező program automatikusan elindul.
A regisztráció adatait a Segítség\Regisztráció menüpontban lehet megtekinteni.
Nem megfelelő aktiválási kódszám esetén a felhasználó a következő hibaüzenetet kapja:

Ilyen esetben a regisztrációs ablak és az aktiválási fájl adatai alapján célszerű ellenőrizni, hogy a megfelelő szervezethez, felhasználóhoz és géphez kért aktiválási szám került-e beírásra.
A regisztrációt csak egyszer, a program telepítésekor kell elvégezni, programverzió frissítés alkalmával nem. A felhasználó adatainak változása, valamint számítógép csere esetén újabb regisztráció szükséges.
9 Mellékletek
9.1 Függvények
A Szöveg beszúrás ablakban a Függvények fülön található azoknak a függvényeknek a listája, amelyeket a képletalkotás során használhatunk.
A függvényekben háromféle paraméter típus lehetséges:
log = Logikai paraméter;
num = Numerikus paraméter (Mező adattípusok: Szám, előjeles szám, pénz, előjeles pénz, dátum);
string = String (karakterlánc; Mező adattípusok: Nincs, Nagybetűk és számok, Angol nagybetűk, Magyar nagybetűk, Számok nélkül minden, Kód);
A képletek paraméterlistájának megfelelő adattípusú mezők nevei is megadhatók. Ahol a nevet string-ként kell megadni, ott külön jelöljük azt.
Képleteket vihetünk fel:
nyomtatványhoz:	a képletek a mezők elhagyásakor nem kerülnek egyből kiértékelésre, csak az Internetes kitöltő programban választható „ellenőrzés” menüpont futtatása után. Ha a felhasználó nem indítja el az ellenőrzés menüpontot, az ellenőrzések akkor is lefutnak a nyomtatás végrehajtása előtt, de ez esetben a „A nyomtatvány ellenőrzése” ablak nem kerül megjelenítésre. A felhasználó a hibaüzenetekről így nem tájékozódhat, de a kinyomtatott lap alján a „Hibás” felirat jelenik meg. A képletek felvitelének ezt a lehetőségét például akkor használjuk, ha több lap több adatmezője közötti összefüggés ellenőrzését szeretnénk megvalósítani. Egy nyomtatványhoz tetszőleges számú képlet vihető fel, melyhez hibaüzenet megadása kötelező. A „nyomtatvány ellenőrzése” ablakban a nyomtatványhoz kötött képletek a következő formában jelennek meg:[Nyomtatvány] hibaüzenet szövege. A hibás képleten történő dupla kattintás nem helyezi a vezérlést a hibás adatmezőre, mert több adatmező helytelen kitöltöttségéből is adódhat a hiba. Ebben az esetben csak a hibaüzenet szövege lehet a felhasználó segítségére a nyomtatvány helyes kitöltésében. A nyomtatványhoz kötött képletek az ellenőrzés során a felvitel sorrendjének megfelelő kerül kiértékelésre.
laphoz:	a képlet a lapfülre kattintva kiértékelésre kerül. Ha a feltétel teljesül, akkor a lap engedélyezetté válik. Egy laphoz több képlet adható meg, melyekhez hibaüzenetet is kell írni. Ha egy lap engedélyezését több feltétel is befolyásolja, akkor a kiértékelés során minden feltételnek teljesülnie kell ahhoz, hogy a lap engedélyezetté váljon.
mezőhöz:	a képletek a mezők elhagyásakor egyből kiértékelésre kerülnek. Ha a feltétel nem teljesül, akkor a hibaüzenetben megadott szöveg egy „Hibaüzenet” ablakban megjelenítésre kerül. Egy mezőhöz tetszőleges számú képlet adható meg, de minden egyes képlethez egy hibaüzenet megadása is kötelező. Ha egy mezőhöz több képletet adunk meg, akkor a felvitel sorrendjének megfelelően egymás után kerülnek kiértékelésre. A „nyomtatvány ellenőrzése” ablakban a hibaüzenetre duplán kattintva a hibás értékkel kitöltött mező fókuszba kerül (kitöltő színe sárga lesz).
számított mezőhöz:	a képlet a számított mező esetében minden egyes alkalommal újraszámítódik, ha a képletben résztvevő mezők vagy változók értéke módosul. Egy mezőt számított mezőnek tekintünk, ha a csak olvasható tulajdonsága igen értéket tartalmaz. A számított mezőkhöz hibaüzenet rögzítése nem lehetséges. Egy mező esetében csak egy számított képlet adható meg.
oszlophoz:	egy oszlophoz több oszlopképlet adható meg, melyet a program az oszlopban lévő összes sorra vonatkoztatva kiértékel, dimenzió megadása esetén csak a megadott sorokra. A képlet lehet oszlop ellenőrzés vagy oszlopszámítás. A képletek a mezők elhagyásakor egyből kiértékelésre kerülnek.
sorhoz:	egy sorhoz több sorképlet adható meg, melyet a program a sorban lévő összes oszlopra vonatkoztatva kiértékel, dimenzió megadása esetén csak a megadott oszlopokra. A képlet lehet sor ellenőrzés vagy sorszámítás. A képletek a mezők elhagyásakor egyből kiértékelésre kerülnek.
változóhoz:	egy változóhoz egy képletet vihetünk fel, melyhez hibaszöveget nem adhatunk meg.

Függvény
Leírás
Visszaadott érték

abs(num1)
Az abszolút értékét veszi a num1 számnak, vagy a numerikus adattípusú név által meghatározott mezőnek.
numerikus

avrg(num1,num2,...numx)
A számtani átlagát veszi a num1, num2 és numn számoknak, vagy a numerikus adattípusú név által meghatározott mezőknek.
numerikus

ha(log1,string2/num2/log2,
string3/num3/log3)
Ha log1 igaz, akkor string2/num2/log2 értékét adja vissza, különben string3/num3/log3-at adja vissza. A paraméterben szereplő adattípusú mezők nevei is megadhatók. Az igaz vagy hamis esetben visszaadott értékek csak azonos típusúak lehetnek.
Példa helyes paraméterezésre:
log1, string2, string3
Példa hibás paraméterezésre:
log1, string2, num3
numerikus
string
logikai 

in(string1/num1,string2/
num2,...stringx/numx)
Megvizsgálja, hogy az első paraméter szerepel-e, a második és x-ik paraméterek között. A paraméterben szereplő adattípusú mezők nevei is megadhatók.
logikai

jódátum(num1)
Megvizsgálja, hogy jó-e a dátum. A paraméterben szereplő adattípusú mező neve is megadható.
logikai

kitöltött(string1/num1/log1,
string2/num2/log2,...stringx/numx/logx)
Megvizsgálja, hogy a string1/num1/log1 és string2/num2/log2 és stringx/numx/logx mezők kitöltöttek-e. A függvény akkor ad vissza igaz értéket, ha a paraméterben megadottak mindegyike kitöltött. A paraméterben szereplő adattípusú mezők nevei is megadhatók.
logikai

len(string1/num1)
A megadott paraméter hosszát adja vissza.(Numerikus paraméter esetén a számjegyeinek a számát.) A paraméterben szereplő adattípusú mező neve is megadható.
numerikus

max(num1,num2,...numx)
A megadott paraméterek maximumát adja vissza. Numerikus adattípusú mezők nevei is megadhatók.
numerikus

min(num1,num2,...numx)
A megadott paraméterek minimumát adja vissza. Numerikus adattípusú mezők nevei is megadhatók.
numerikus

modulo(num1,num2)
Az osztási maradékot adja vissza. A num1 az osztandó és a num2 az osztó. Numerikus adattípusú mezők nevei is megadhatók.
numerikus

nil
Lásd Előre definiált változók a számított numerikus mezőkben megjelenítendő üres és nulla szabályozására (Nil és Zérus).


not(log1)
Negálja a megadott logikai paramétert. Logikai adattípusú mező neve is megadható.
logikai

rightstr(string1,num2)
A string1 utolsó, num2 darabszámú karakterét adja vissza stringként. A paraméterben szereplő adattípusú mezők nevei is megadhatók.
string

round(num1)
Egész számra kerekíti a num1 értékét.
numerikus

string(num1)
Számot stringre alakít át. Numerikus adattípusú mező neve is megadható.
string

substr(string1,num2,num3)
A string1-ből egy rész stringet képez, a num2 pozíciótól num3 hosszan. A paraméterben szereplő adattípusú mezők nevei is megadhatók.
string

sum(num1,num2,...numx)
sum(oszlop vagy sor[intervallum]
sum(oszlop vagy sor[intervallum; intervallum;...intervallum]
Összeadja a paraméterekben megadott értékeket. Numerikus adattípusú mezők nevei is megadhatók.
numerikus

szám(string1,num2) 
A string1 értékét számmá próbálja alakítani, és ha nem sikerül a num2 értékét adja vissza.
numerikus 

zérus
Lásd: Előre definiált változók a számított numerikus mezőkben megjelenítendő üres és nulla szabályozására (Nil és Zérus).
logikai
Az alábbi függvények használatára akkor van lehetőség, ha a felhasználó szervezet reginfo.ini állományában az erőforrások között engedélyezésre kerültek:

Függvény
Leírás
Visszaadott érték

csatolmánydb(string1)
Visszaadja a nyomtatványhoz csatolt állományok darabszámát. A paraméter (string1) értéke egy üres karakterlánc legyen ("").
Megjegyzés: A kitöltőben nem frissül automatikusan, csak a számított mezők újraszámoltatásakor, így ezt a függvényt ellenőrzésként használjuk mezőhöz vagy nyomtatványhoz kötötten.

numerikus

dátumplusznap(num1,num2)
A num1 dátumhoz hozzáad num2 napot. A num1 és num2 numerikus adattípusú mezők nevei is lehetnek. 

A num1 dátum és a num2 szám adattípusú mezők nevei is lehetnek.

numerikus

dátumpluszhó
Egy megadott num1 dátumból kiindulva visszaadja a második num2 és harmadik string1 paraméter szerinti hónapot, és a negyedik num3 paraméter szerinti hó eleji / hó végi napot. 
1. paraméter: kiinduló dátum
2. paraméter: a kiinduló dátumtól számítva hányadik hónap 
3. paraméter: A kiinduló dátumhoz viszonyítva későbbi ”+” vagy ”-” korábbi a hónap
4. paraméter: 1 ha a hónap első napját, 2 ha a hónap utolsó napját szeretnék megkapni. 
A num1 dátum, a num2 szám adattípusú mezők nevei is lehetnek. 
numerikus

ha_n(log1, string2/num2/log2, log3, string4/num4/log4, ... stringx/numx/logx)
Egy case szerkezetet valósít meg. Ha log1 igaz, akkor string2/num2/log2-öt adja vissza, ha nem akkor a log3-at vizsgálja. Ha log3-om igaz, akkor string4/num4/log4-et adja vissza és így tovább. Ha egyik logikai feltétel sem igaz, akkor a paraméterlista utolsó értékét adja vissza (stringx/numx/logx), amely típusának meg kell egyeznie az összes előtte lévő, igaz esetben visszaadható értékek típusával. A paraméterben szereplő adattípusú mezők nevei is megadhatók.
numerikus
string
logikai

jóadóazonosító(string1/num1)
Megvizsgálja, hogy szintaktikailag helyes-e az adóazonosító jel. A paraméterben szereplő adattípusú mező neve is megadható.
logikai

jóadószám(string1/num1)
Megvizsgálja, hogy szintaktikailag helyes-e az adószám. A paraméterben szereplő adattípusú mező neve is megadható.
logikai

jóalszámlaszám(string1/num1)
A számlaszámon belül megvizsgálja, hogy az utolsó 2x8-as egysége, szintaktikailag helyes  alszámlaszám-e. A paraméterben szereplő adattípusú mező neve is megadható.
logikai

jógln(string1/num1)
Megvizsgálja, hogy szintaktikailag helyes-e a globális hely szám. A paraméterben szereplő adattípusú mező neve is megadható. A szám tizenhárom jegyből álló számsor.
logikai

jóregszám(num1)
Megvizsgálja, hogy szintaktikailag helyes-e a regisztrációs szám. A paraméterben szereplő adattípusú mező neve is megadható.
logikai

jószámlaszám(string1/num1)
Megvizsgálja az első 8 karakter, hogy szintaktikailag helyes-e a számlaszám. Nyolc karaktert vizsgál. A paraméterben szereplő adattípusú mező neve is megadható.
logikai

jóvpid(string1)
Megvizsgálja, hogy szintaktikailag helyes-e a VPOP-nál alkalmazott azonosító. A paraméterben szereplő adattípusú mező neve is megadható.
logikai

keresés_mátrixban(”string1”,
log2,num3,”string4”/num4/
log4,num5,string6/"string6"/
num6/log6)
Megjegyzés: Mező Név tulajdonságának értékét nem kell idézőjelek közé tenni (lásd string6).
A függvénnyel -egy .mat kiterjesztésű állomány szöveges táblázatában lehet keresni- egy adott oszlop sorára úgy, hogy eredményül a sor egy másik oszlopának értékét adja. A függvény paramétereinek sorrendje és jelentése:
1.: a .mat kiterjesztésű file neve („string”-ként és kiterjesztés nélkül; a .mat állományt spdata nevű könyvtárban kell elhelyezni a tervező futási könyvtárával egy szinten.)
2.: esetérzékeny legyen-e a keresés (logikai). Igaz (true) esetén nagybetű és kisbetű megkülönböztetett, hamis (false) esetén a betűk nem megkülönböztetettek.
3.: a találat sorának melyik oszlop értékét adja vissza (numerikus) a .mat kiterjesztésű állományból.
4.: default érték, ha nem volt megfelelő sor, melyen értéket adjon vissza (bármilyen típusú lehet, de ha „string”, akkor ”string”-ként kell megadni).
5.: hányadik oszlopban keressen (numerikus)
6.: milyen értéket keressen.
Az 1.,2. és 5. paraméter csak konstans lehet.
numerikus
string
logikai

keresés_mátrixban2(”string1”,log2, num3,”string4”/num4/log4,”
string5”, num6,string7/"string7"/num7/log7)
A függvény működése annyival nyújt többet a keresés_mátrixban elnevezésűtől, hogy egy tetszőleges szeparátor karakter is megadható. Ebben az esetben a .mat kiterjesztésű állományunkat úgy kell elkészítenünk, hogy az egyes értékek a képletben majd megadásra kerülő tetszőleges szeparátor karakterrel kerüljenek elválasztásra. A függvény első 4 paraméterének sorrendje és jelentése megegyezik a keresés_mátrixban függvénynél leírtakkal. Az 5. paraméter a szeparátor karakter, melyet stringként kell megadni. A 6. és 7. paraméterek is azonosak a keresés_mátrixban nevű függvénynél leírtakkal. Az 1.,2. és 5. paraméter csak konstans lehet.
numerikus
string
logikai

keresés_mátrixban2_gyors
(”string1”,log2,num3,”string4”/num4/log4, ”string5”,num6, string7/"string7"/num7/log7)
A függvény működése azonos a keresés_mátrixban2 elnevezésű függvénynél leírtakkal, különbség csak a keresés sebességében van. Ezt a függvényt akkor érdemes használni, ha a .mat kiterjesztésű állományunk több száz soros.


kitöltöttdarab(string1/num1/
log1,string2/num2/log2,...
stringx/numx/logx)
A kitöltött darabszámot adja vissza. A paraméterben szereplő adattípusú mezők nevei is megadhatók.
numerikus

lapokszáma(”string1”,”string2”)
A string1 azonosítóval megadott dinamikus lap oldalainak a számát adja vissza. A lap azonosítóját string1 és a dinamikus lapon lévő mező nevét string2, stringként kell megadni. A string2-ben megadott, neve által azonosított mező kitöltöttségétől függően alakul a visszaadott érték. Ha a string2-ben magadott mező az első dinamikus lapon nem kerül kitöltésre, akkor a visszaadott lapok száma nulla lesz, függetlenül attól, hogy a lapon lévő többi mező kitöltött-e. Ezért olyan mezőt adjunk meg string2-ben, amelynek kitöltése esetén biztosak lehetünk abban, hogy a lapot kitöltötték. Több dinamikus lap esetén a lapok számát adja vissza és nem nézi a kitöltöttséget.
numerikus

lista_mátrix(string1,string2,
log3,string4,num5,string6)
A függvény lehetőséget biztosít arra, hogy az ÁNYK-ban beépítetten megtalálható, illetve tetszőlegesen felhasználható .mat kiterjesztésű állományok tartalmából, a mátrix tetszőleges oszlopainak megjelenítésével értéklistás mezőket hozzunk létre, melyek képesek csoportban működve a kiválasztott érték tartalmától függően másik mezők értékeinek megváltoztatására. A függvény paramétereinek sorrendje és jelentése:
1.(string1): a .mat kiterjesztésű fájl neve stringként, idézőjelek között és kiterjesztés nélkül.
2.(string2): szeparátor karakter, stringként, idézőjelek között megadva.
3.(log3): értéklistán kívüli érték beírásának engedélyezése. Igaz (true) esetén csak az értéklistában lévő értékek választhatóak, hamis (false) esetén az értéklistában nem szereplő érték is beírható.
4.(string4): csoport képző, stringként, idézőjelek között megadva.
5.(num5): hányadik oszlop értékéből adjon vissza egy értéket a .mat kiterjesztésű állomány alapján.
6.(string6): a lehetséges értékek listájában melyik oszlopok kerüljenek megjelenítésre. Stringként, idézőjelek között az egyes oszlop számokat egymás után vesszővel elválasztva kell megadni.
Lásd: Hiba: A hivatkozás forrása nem található
numerikus
string
logikai

tiltéstöröl(log1,string2)
Ha log1 igaz, akkor a string2 paraméterben megadott mező neve alapján a mezőben lévő értéket kitörli és a csak olvasható tulajdonságát igaz értékre állítja. Alapértelmezetten a képlethez kötött figyelmeztető üzenet nem kerül megjelenítésre a kitöltőben mezőelhagyás után. Ha szeretnénk, hogy a figyelmeztetés megjelenítésre kerüljön, akkor a képlet után a következőt kell beírni: „és false”
Lásd: A tiltéstöröl nevű függvény használataára vonatkozó leírást 9.1.3
logikai


$osz
Az adott dinamikus lap aktuális lapjának sorszámát adja vissza. Csak számított mező esetén alkalmazható, numerikus adattípus esetén. A függvény csak dinamikus lapon, önmagában használható.
numerikus

$prev_név
Dinamikus lapon az átvitel-áthozat megvalósítását teszi lehetővé. Csak számított mező esetében alkalmazható, numerikus adattípus esetén. A függvény a név elnevezésű mezőtulajdonság értékét adja vissza az aktuális dinamikus lap előtti lapról. Ha az aktuális lap az első lap, akkor üreset ad vissza. A függvény csak dinamikus lapon, önmagában használható.
numerikus

$sum_név
A név egy dinamikus lapon levő numerikus mező. A függvény az összes, az adott dinamikus lapon lévő, mező értékének összegét adja vissza. Ha a dinamikus lap minden lapján meg kívánjuk jeleníttetni ezt az értéket, akkor a $sum-ot tartalmazó mező ”Első lapon kitöltendő” és ”Utolsó lapon kitöltendő” tulajdonságát igen értékűre kell állítani. Mező ellenőrzésben és mező számításban is alkalmazható. A függvény csak dinamikus lapon, önmagában használható.
numerikus
9.1.1 Intervallum megadása
Oszlopok és sorok esetében lehetőségünk van szögletes zárójel között intervallum megadására, melynek módja a következő:
<oszlop vagy sor neve>[k..m] (k és m létező sor vagy oszlop)
9.1.2 Részintervallumok megadása
Oszlopok és sorok esetében lehetőségünk van részintervallumok megadására, melynek módja a következő:
<oszlop vagy sor neve>[h..j;k..m;…] (h, j, k és m létező sorok vagy oszlopok)
9.1.3 A tiltéstöröl nevű függvény használata
A függvény használatakor a következő tervezési szempontokat kell figyelembe venni:
Ha a függvényt nyomtatványhoz kötött ellenőrzésként használjuk, a függvény kiértékelése csak teljes ellenőrzéskor fut le. 
A függvény nem ágyazható be más függvényekbe;
A letiltásról figyelmeztető üzenetben lehet tájékoztatni a felhasználót. A figyelmeztetés a letiltást szabályozó mező elhagyásakor jelenik meg. 
A függvényt a függvény által letiltott mezőre nem lehet definiálni. 
Ha a függvény logikai paraméterét több mező együttes állapota határozza meg, akkor a logikai paraméterben szereplő összes mezőre rá kell kötni ugyanazt a képletet ahhoz, hogy bármelyik mezőről való lelépés esetén a képlet kiértékelésre kerüljön.
Egy mezőhöz több tiltéstöröl nevű függvény csak „és” kapcsolattal adható meg, vagyis nem lehet megadni egy mezőre vonatkoztatott több tiltéstöröl nevű függvényt a Képletek ablakban új sorban.
A letiltandó mezőkre kötött egyéb ellenőrzések csak akkor futnak le, ha a mező nincs letiltott állapotban.
A függvény paramétereiben nem adható meg dinamikus lapokon lévő mező.
9.2 Könyvtárak és file-ok a nyomtatványtervezőben
A nyomtatványtervező program által használt file-ok nevei és kiterjesztései:
abevterv.prp:	a tulajdonságszerkesztő konfigurációs állománya, amely a Beállítások \ Tulajdonságok beállítása menüpontján keresztül módosítható. Közös gépről futatott nyomtatványtervező program esetén az állomány változása minden nyomtatványtervező tulajdonság szerkesztőjét módosítja;
Abevterv.exe	a nyomtatványtervező program futtató állománya;
Enyk_inst	A jar nyomtatványok telepítési információit tartalmazó könyvtár
Bev2xml.exe	A nyomtatvány sablon előállításához szükséges konvertáló program. 
7zS.sfx	A nyomtatványtelepítő csomag előállításához szükséges állomány, ha a tömörítés 7zip programmal történik.
orgresource.jar	A verziózott és telepíthető szervezet adatok létrehozására szolgál;
Spdata	Ebben a könyvtárban kell elhelyezni a „keresés mátrixban” függvényeknél meghivatkozott mátrix állományokat (.mat).
Szervezet_adat	Ebbe a könyvtárba kerül mentésre a szervezet paraméter állománya, illetve itt kell elhelyezni a verziózott szervezet paraméter fájlt, ha azt a felhasználó nem maga állítja elő. 
9.3 Példa sorra és oszlopra történő hivatkozásra az elem elnevező mező felhasználásával
A következőkben egy konkrét példán keresztül levezetve mutatunk rá az elem elnevezések lehetőségének további felhasználására a szöveghivatkozásokban.
A nyomtatvány három blokkot tartalmaz. Az első blokk négy sorból és két oszlopból áll, a második blokkban a sorra való hivatkozás, míg a harmadik blokkban az oszlopra való hivatkozás kerül bemutatásra.
Az első blokk tervezését a sorok és oszlopok kialakításával kezdjük, majd a szövegeket és az adatmezőket helyezzük el. A sorszámokat nem fix érték beírásával alakítjuk ki, hanem hivatkozással.
Jelöljük ki egyszerre az első sorban lévő két szöveget, melyből az egyes sorszámot alakítjuk ki. A tulajdonságszerkesztőben a szöveg tulajdonságnál található lefelé mutató nyílra kattintva a megjelenő Szöveg beállítása ablakban válasszuk a <Hivatkozás> gombot.
A Hivatkozás beszúrása ablakban válasszuk az önmaga, sorszám, számmal és kiegészítés egy karakterre beállításokat. A <Rendben> gombra kattintva a Szöveg beállítása ablakba beírásra kerül a program által előállított kód. A Szöveg beállítása ablakban a <Rendben> gombbal hagyjuk jóvá. A tervezőfelületen mindaddig nem látható a sorszám, amíg a tulajdonságszerkesztőben a sor tulajdonsághoz nem írjuk be. A sor tulajdonságot értékkel ellátva a sorszám láthatóvá válik A további sorok kialakítása ugyanezzel a módszerrel történik. Az oszlopok kialakításánál annyi a különbség, hogy a kiírásnál a szám helyett a betűvel opciót válasszuk és a tulajdonságszerkesztőben az oszlop tulajdonságnak adjunk szám értéket, melyet betűvé alakít.
Az első blokkban lévő elemek elnevezése
A 3.sorban lévő szöveget jelöljük ki, majd a tulajdonságszerkesztőben lévő elem elnevező mező segítségével nevezzük el, hogy a későbbi hivatkozásokban fel tudjuk használni. Az elnevezése legyen (Szöveg_3sor).
A (b) betűvel jelölt oszlopot is nevezzük el (Oszlop_b), az elem elnevező mező segítségével.
Az elemek elnevezése után ellenőrizzük, hogy az elemlistában megtalálhatóak-e (Szöveg_3sor) és (Oszlop_B) elnevezésű elemek.
A második blokkban helyezzünk el egy szöveget és hozzuk létre a hivatkozást az első blokkban lévő 3. sorra, melyet (Szöveg_3sor) elnevezéssel találunk meg az elem listában. Az előzőekben részletesen levezetett folyamat alapján nyissuk meg a Hivatkozások beszúrása ablakot. A Hivatkozás beszúrása ablakban válasszuk a Szöveg_3sor elemet, sorszám, számmal és kiegészítés egy karakterre beállításokat. A <Rendben> gombra kattintva a Szöveg beállítása ablakba beírásra kerül a program által előállított kód. A kód az első blokkban lévő szöveg sorszámát adja vissza. A kód elé és mögé tetszőleges szöveg írható.
Pld: „A/Az {Szöveg_3sor:SS1}. sorban található#"Szöveg, melynek sorszáma változhat"#felirat sorszámának változását követem !”
A harmadik blokkban az oszlopra való hivatkozás elkészítése az előző folyamattal azonos módon történik, annyi eltéréssel, hogy itt az Oszlop_3sor elemet, oszlopszámot, betűvel és kiegészítés egy karakterre beállításokat válasszuk.

A hivatkozásokkal elkészített nyomtatványban látható a kapcsolat az első blokk 3. sora és a második blokk szövege között, valamint az első blokk (b) oszlopa és a harmadik blokk szövege között.
Az ilyen módon elkészített sorok, oszlopok és hivatkozások előnyének bemutatása
Tételezzük fel, hogy a nyomtatvány vizuális képében változás következett be, így az első blokk második sorát törölnünk kell. Jelöljük ki a második sor egy tetszőleges elemét, majd válasszuk a Szerkesztés\Sor törlése menüpontot.
Látható, hogy a sor törlés hatására automatikusan hármasról kettesre változott a második blokkban lévő szöveghivatkozás.
A nyomtatvány első blokkjában további változás, hogy a (b) oszlopot törölnünk kell.
Az oszlop törlés hatására törlődik az Oszlop_B elnevezésű elem is, ami azt eredményezi, hogy a hivatkozásban a program nem tud értéket írni. Ezért a megoldás az, ha az (a) betűt az elem elnevező segítségével átnevezzük, feltételezve, hogy Oszlop_A volt, Oszlop_B-re. Ez után a szövegben Oszlop_B-re utaló hivatkozás újból értéket kap, ami a szövegben megjelenítésre kerül.
9.4 Példa visszavonásra
Utolsó művelet visszavonása
Lehetőségünk van az utoljára végrehajtott művelet visszavonására, melyet az egér, vagy a billentyűzet segítségével kijelölve, majd a <Visszavon> gomb jóváhagyásával tehetünk meg.
Tetszőleges számú (maximum összes) művelet visszavonása
A listából egy műveletet kiválasztva, ameddig a visszavonást érvényesíttetni szeretnénk, automatikusan kijelölésre kerül az összes művelet, melyet a megjelölt művelet után az utolsóig végrehajtottunk. A <Visszavonás> gomb hatására ezek visszavonásra kerülnek.
	
Nem végrehajtható visszavonások (CSAK SZEMLÉLTETÉS CÉLJÁBÓL)

9.5 Példa egy táblázat kitöltési sorrendjének beállítására
Egy 5 oszlopból és 7 sorból álló táblázaton keresztül mutatjuk be a kitöltési sorrend használatát táblázatra, érintve a sor, oszlop, teljes és részleges opciók felhasználásának lehetőségeit.
1. Első lépésként elkészítjük a táblázatot, majd a sor és oszlop tulajdonságait beállítjuk. Vagyis kijelöljük az első sorban lévő összes mezőt és a sor tulajdonság értékét 1-re állítjuk. Ezt a további sorokra is megtesszük, majd ugyanezt megismételjük az oszlopokra értelmezve.

2. Válasszuk a Szerkesztés \ Mezőazonosítók generálása menüpontját.
3. Jelöljük ki egymás után a táblázat első sorában és oszlopában, majd a táblázat utolsó sorában és oszlopában lévő mezőket.
	
4. Válasszuk a Szerkesztés \ Kitöltési sorrend táblázatra menüpontot. Jelöljük a Sor és Teljes opciókat, majd <Rendben> gomb. A kitöltési sorrend beállításának a sikerességét a következő ablak jelzi számunkra.

5. Az 1. és 2. oszlop 4.,5.,6. és 7. sorára oszlopos és részleges kitöltést állítunk be.
6. Jelöljük ki az 1. oszlop 4. sorában és a 2. oszlop 7. sorában lévő elemeket, majd válasszuk a Szerkesztés \ Kitöltési sorrend táblázatra menüpontot. Jelöljük be az oszlop és részleges opciókat.
		
7. Az Elemek sorrendje ablak jelzi a kitöltési sorrend beállításának sikerességét. Ezek után az 1. sor 1. oszlopának a kitöltésétől kezdve, amikor a vezérlés a 4. sor 1. oszlopára kerül, akkor előbb a részleges táblázat mezőin halad végig (5:1, 6:1,7:1,4:2,5:2,6:2,7:2), majd folytatja a sorrendet a 4.sor 3. oszlopában lévő mezővel.
9.6 Mátrixok használata a keresés mátrixban nevű függvényekhez
A .mat kiterjesztésű (mátrix) állomány egy szöveges típusú állomány, melyben soronként, a sorokon belül pedig vesszővel, vagy egyedi karakterrel (pl. a keresés_mátrix2 használatakor ) elválasztva sorolhatjuk fel az érték-párokat.

A keresés_mátrixban és keresés_mátrixban2 nevű függvények az általunk létrehozott, elnevezett és érték-párokkal feltöltött állományból tudnak, - sikeres keresés esetén - egy értéket visszaadni. A keresés_mátrixban és a keresés_mátrixban2 függvények oszlop érték-pár paramétereiből többet is megadhatunk egymás után, de a függvény mindig csak egy visszatérési értéket szolgáltat. Ez az érték pedig az első megtalálható oszlop-érték pár sorának és a függvények harmadik paraméterben megadott oszlop metszéspontjának értéke lesz. A .mat állományt egy SpData nevű könyvtárban kell elhelyezni, melynek abban a könyvtárban kell lennie, ahonnan az ABEV nyomtatványtervező program fut. Az állományban tetszőleges számú érték-pár elhelyezhető. A .mat kiterjesztésű szöveges állomány tartalma a mentés kitöltőhöz menüpont meghívása után a nyomtatvány sablon (.jar) részévé válik.
Példa a keresés_mátrixban alkalmazására (matrix.mat):
1. keresés_mátrixban(’Matrix’, true, 1, 0, 2, ’B’)
	visszaadott érték:	érték2
2. keresés_mátrixban(’Matrix’, true, 3, 0, 4, 2)
	visszaadott érték:	Adóazonosító jele
3. keresés_mátrixban(’Matrix’, false, 1, ’Nincs ilyen érték’, 3, ’ÚTLEVÉLSZÁMA’)
	visszaadott érték:	érték3
4. keresés_mátrixban(’Matrix’, true, 1, ’Nincs ilyen érték’, 3, ’ÚTLEVÉLSZÁMA’)
	visszaadott érték:	Nincs ilyen érték
5. keresés_mátrixban(’Matrix’, true, 1, ’Nincs ilyen érték’, 1, ’Levelezési címe’, 2, ’Neve’, 3, ’Útlevélszáma’)
	visszaadott érték:	érték3
Magyarázat a keresés_mátrixban példáihoz:
Az 1. és 2. példából látszik, hogy az utolsó paraméter megadása történhet string-ként (’B’) is, de nem kötelező, amit a 2. példában megadott (2) szemléltet.
A 3. esetben a függvény második paraméterében (false) érték került megadásra, aminek hatására a nagybetűk és kisbetűk nem kerülnek megkülönböztetésre. Így a mátrix harmadik oszlopában megtalált (’Útlevélszám’) a keresésnek eleget tesz és a visszaadott érték a mátrix ezen sorának első oszlopában lévő érték lesz.
A 4. esetben (true) értékű a függvény második paramétere, vagyis a nagybetűk és kisbetűk különböznek. A harmadik oszlopban nem található (’ÚTLEVÉLSZÁMA’), így a megadott default értéket adja vissza.
Az 5. esetben bemutatásra került a több oszlop érték-pár megadása, melynek visszatérési értéke a mátrix harmadik oszlopában megtalálható (”Útlevélszáma”) sorának és a mátrix első oszlopának metszéspontjában lévő érték, ami (”érték3”).
A keresés_mátrixban2 nevű függvény felhasználásával lehetőségünk van arra, hogy egy tetszőleges szeparátor karaktert használjunk fel a .mat kiterjesztésű állományban lévő értékek keresésekor.

Példa a keresés_mátrixban2 alkalmazására (matrix2.mat):
1. keresés_mátrixban2(’Matrix2’, true, 1, ’ Nincs ilyen érték’, ’/’, 3, ’Adószáma’)
	visszaadott érték:	érték1
2. keresés_mátrixban2(’Matrix2’, true, 4, ’Nincs ilyen érték’, ’/’, 3, ’Adószáma’)
	visszaadott érték:	Nincs ilyen érték
3. keresés_mátrixban2(’Matrix2’, true, 4, ’Nincs ilyen érték’, ’/’, 3, ’Adóazonosító jele’)
	visszaadott érték:	2
4. keresés_mátrixban2(’Matrix2’, true, 4, ’Nincs ilyen érték’, ’/’, 3, ’Útlevélszáma’)
	visszaadott érték:	Üres mező
5. keresés_mátrixban2(’Matrix2’, true, 5, ’Nincs ilyen érték’, ’/’, 3, ’Állampolgársága’)
	visszaadott érték:	4.6
Magyarázat a keresés_mátrixban2 példáihoz:
Az 1. példából látszik, hogy a mátrixban nincs megadva negyedik paraméter és a szeparátor karakter is hiányzik. De mivel a keresés a harmadik oszlopon sikeres, így visszaadja az első oszlopban lévő értéket (’érték1’).
Ha a mátrixnak nincs olyan oszlopa, ahol az értéket keressük
A 2. példában a harmadik oszlopban megtalálható (’Adószáma’) értéket azonosító sorban nincs megadva a negyedik paraméter. Fontos észrevenni, hogy a szeparátor karakter sem került megadásra. Így ebben az esetben a függvény a hamis ágban megadott eredményt adja vissza (’Nincs ilyen érték’).
A 3. példában a harmadik oszlopban sikeresen megtalálható a (’Adóazonosító jele’) érték, így a negyedik oszlop értékét adja vissza (2).
Ha az utolsó oszlopban /-jel szerepel, de utána nincs érték
A 4. példában a harmadik oszlopban keresi az (’Útlevélszáma’) értéket, amit meg is talál, de mivel a negyedik oszlopban lévő értéket kéne visszaadnia, ami nincs megadva, így az a mező üresen marad. Vagyis csak abban az esetben marad üresen a mező a függvény visszatérése után, ha a mátrixban a szeparátor karakter megadásra került, de utána nem adtak meg értéket.
Ha a mátrixban tizedes törtet szeretnénk megadni (csak pont ”.” karakterrel adható meg)
Az 5. példában a harmadik oszlopban lévő (’Állampolgársága’) értékre keresünk, melynek sorában lévő negyedik oszlop értékét vissza is kapjuk (4.6). De ahhoz, hogy a mező ezt az értéket tizedes értékként kezelje, be kell állítanunk a mező adattípusát szám, pénz vagy ennek megfelelő típusra, valamint a mező tizedes tört tulajdonságának értékét igenre kell állítani. Ha az érték negatív, akkor pedig előjeles szám vagy előjeles pénz típust kell alkalmaznunk.

9.7 Hiba: A hivatkozás forrása nem található
A lista_mátrix alkalmazásakor használt fogalmak ismertetése:
Értéklista csoport:	azok a mezők, amelyek ugyanazon mátrixból kapnak értéket, és egy érték választása esetén a csoport többi mezője is kitöltésre kerül.
Külső mátrix:	az a mátrix, amelyik nem kerül mentésre a nyomtatványba, csak az ÁNYK-ban szerepel.
Belső mátrix:	az a mátrix, amelyik az SpData könyvtárból kerül mentésre a nyomtatvány sablonba (tem.enyk).
A lista_mátrix függvénnyel az alábbi műveleteket lehet elvégezni:
értéklistákat lehet definiálni (ott célszerű használni, ahol sok elemből álló értéklistát kell több mezőre definiálni);
A mátrixból értéket lehet adni az azonos értéklista csoportokba tartozó mezőknek.
Működése:
A függvényben meghivatkozott mátrix megadott oszlopa a kitöltő programban a mező értéklistájaként fog megjelenni. Az értéklista csoportba tartozó mezők azonos mátrix, különböző oszlopaiból kapnak értéket. A kitöltő programban egy érték választása esetén a csoporthoz tartozó többi mező is kitöltésre kerül a paraméterezés szerint.
Korlátozások:
A függvény nem építhető be más függvényekbe;
Csak ellenőrzött mezőn használható, nem lehet számított mezőre definiálni;
Az egy értéklista csoporthoz csak egy mátrix tartozhat.(De ugyanaz a mátrix tartozhat több csoporthoz is.)
A csoportok mezői dinamikus lapon csak úgy szerepelhetnek, ha mindegyik mező ugyanazon a dinamikus lapon van;
Egy mező csak egy értéklista csoportba tartozhat;
Egy mezőre nem lehet kétféle metódus szerint (Lehetséges értékkel és lista_mátrix-al) értéklistát definiálni;
A meghivatkozott mátrixnak léteznie kell az Spdata könyvtárban.
A függvény paraméterezése: lista_mátrix(string1,string2,log3,string4,num5,string6,[num7/log7/string7])
1. Mátrix azonosító (string);
2. Delimiter (string);
3. Érték csak a mátrixból választható (logikai);
4. Csoport azonosító (string);
5. Érték oszlop (numerikus);
6. A lista mely olszlopokból álljon (string)

A függvény első (Mátrix azonosító) paraméterének elnevezési szabályai:
Ha a mátrix külső mátrix (az ÁNYK-ban van, és nem kerül mentésre a nyomtatvány sablonba) akkor annak olyan néven kell szerepelnie a paraméterben, ahogyan az ÁNYK várja. A külső mátrixok neve altalanos#altalanos_ prefix-el kell hogy kezdődjenek. Irányítószám, város nevet tartalmazó mátrix neve:altalanos#altalanos_irányítószám 
(Jelenleg csak ez az egy mátrix működik külső mátrixként. Csak ÁNYK fejlesztők által megadott mátrixok lehetnek külső mátrixok.)
Ha a mátrix belső mátrix (SpData könyvtárból kerül mentésre a nyomtatvány sablonba), akkor nincs megkötés a mátrix nevére vonatkozóan 
(de „altalanos#altalanos_” értékkel nem kezdődhet). 

Példa külső mátrix alkalmazására
Feladat:	Az irányítószám mezőn értéket választva kerüljön kitöltésre a település mező, illetve a település mezőn értéket választva kerüljön kitöltésre az irányítószám mező.
Mezők nevei:	irányítószám
település
Képlet „irányítószám” mezőn:		lista_mátrix("altalanos#altalanos_irányítószám",";",false, "tetszolegesCsoport",2,"2,1")
Képlet „település” mezőn:		lista_mátrix("altalanos#altalanos_irányítószám",";",false, "tetszolegesCsoport",1,"1,2")
Értéklista tartalma működés közben:	

Eredmény:


Példa belső mátrix alkalmazására

Feladat:	A kedvezményezett technikai száma mezőn értéket választva kerüljön kitöltésre az egyház neve mező, illetve az egyház neve mezőn értéket választva kerüljön kitöltésre a kedvezményezett technikai száma mező.
Mezők nevei:	technikaiSzám
egyházNeve
Képlet „technikaiSzám” mezőn:lista_mátrix ("egyházak","=",false,"csoport",1,"1,2")
Képlet „egyházNeve” mezőn :lista_mátrix ("egyházak","=",false,"csoport",2,"2,1")
Értéklista tartalma működés közben:	

Eredmény:


